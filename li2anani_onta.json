[
  {
    "id": "0",
    "title": "قصة لأني أنثى",
    "desc": "ماذا عني أنا.... أنا أنثى... هل ذنبي أني ولدت في هذا المكان... يلخص دور المرأة في الإنجاب فقط... ماذا عن طموحي.. ماذا عن فكري.. ماذاااا عن هويتييي... يفعلون كل جهدهم لاغتصاب أفكاري.. لاغتصاب هويتي... تجريدي من نفسي.. تجريدي من روحي... ماذا عني أنا... أنا أنثى لديها عقل، فكر، روح.. أنا إنسان لست مجرد جسد.. ينظرون إليه المرضى النفسيين ذو كبت... ثم يُنْسَبُ كل شيء لي... لماذاااااااا.... الجريمة الوحيدة الذي ارتكبتها في هذا المجتمع الذكوري.. أني أنثى تفكر في زمن أرادو فيه إلغاء العقل... أنا لا أخافكم.. ولا تستطيعون تدميري لأنكم لم تصنعوني.......... لن أكون مع القطيع.. القطيع الذي أصبح همهم وهدفهم الوحيييد \"الزواج\"... سأدافع عن نفسي وعن المرأة ككل حتى آخر نفس... في مجتمع يعاقب المرأة بدل الرجل... مجتمع يحتقر المرأة... مجتمع جاهل..... فماذا عني أنا!!...\n\nأنا رنيم أنثى... أنثى خلقت في مجتمع ذكوري بامتياز... مجتمع أعطى للأنثى مهمة الانجاب فقط.. اغتصبو أفكارها وقامو بتبديلها... مستقبل المرأة 'رجل'... هاهاها هذه حمااقة لكن العيب ليس فيهم... بل في الأنثى التي صدقت وأصبحت أحلامها هي الالتقاء ب'فارس الأحلام'... تمحورت حياتها حول إيجاد رجل.. مجتمعنا يرى المتزوجة ناجحة.. المتطلقة معيوبة.. الأرملة منحوسة.. العانسة ميتة والعازبة فريسة... أنا رنيم أنثى ولدت في حي بسيط.. في أسرة متوسطة 'معندناش ومخصناش'.. أسرتي تتكون من أم، أب، أخ وأخت.. أنا رنيم تلك المراهقة ذو 17 سنة أتى عمها لخطبتها لابنه... أنا رنيم الأنثى التي ينعتوها العائلة بالغبية... أنا رنيم أنثى مثلك أنتِ.. همها الأخير 'رجل'.. أنا رنيم الفتاة المطيعة لوالديها.. أنا رنيم أنثى لديها أحلام، أهداف ومخططات... أنا هي أنتِ........ #من_مذكرات_رنيم\n\nعلى حافة السطح جالسة بنت فوق السور مغمضة عينيها شعرها كيطاير مع الريح وشفتيها كيتحركو.. لا ماشي داكشي لي فبالكم اجيو نقربوليها.... قربنا وحنا نسمعو صوت ملاكي يدنن اخر ماخرج فالاغاني... بقات مدة طويلة وهي هكاك حتى سمعات الام ديالها كتعيطليها وهي تنزل كتجري.. نحبسو الصورة ونتعرفو على هاد البنت..\n\nرنيم مراهقة عندها 17سنة.. هاد العام عندها الجهوي... قصيرة وطايتها عادية ماشي غليضة وماشي رقيقة.. والمميز فيها هو شعرها الطويل وعينيها الكبار.. ام رنيم هناء امرأة ذو 42 سنة.. ضريفة وكتحماق على بناتها وولدها.. ربة بيت.. نرجعو\n\nماما: فين كنتي\n\nرنيم: فالسطح\n\nماما: عاوتاني واش مبغاتش هاد القضية تحيد منك شي نهار غادي طيحي\n\nرنيم: (كدور عينيها) ماعندو مايوقعلي متخافيش\n\nماما: (تنهدت) الله يهديك يا هاد البنت.. الناس فاش كتبغي ترتاح من القراية راه كيتكاو ولا يتفرجو ماشي يطلعو للسطح كون مكانوش جيرانا حافظينك يقولو بغات تنتاحر\n\nرنيم: نتي عارفاني كنتبت هدشي لي حفظت فراسي بهاد الطريقة\n\nماما: صافي سكتي مابقيت بغيت نسمع والو\n\nرنيم: (معوجة فمها) واخة\n\nماما: بغيتك تسخريلي\n\nرنيم: علاش فين شادي بالسلامة\n\nماما: هداك غير خليه دبا يجي باباك ويوريه.. راه خرج وغبر.. ياله تحركي جيبيلي الحمص\n\nرنيم: (تحولو عينيها لقلوبة) غاديرينا الحريرة\n\nماما: كاين شي وحدة كتشري الحمص اليوم ودير الحريرة اليوم.. راه خاصني نخليه فالما شوية\n\nرنيم: عفاااك اماما ديريها اليوم.. هانتي ديري الحمص فالما السخون بالزربة يتقاد\n\nماما: ونتي لي غادي تنقيه\n\nرنيم: (كدور عينيها) نتي عارفاني مكنعرفش\n\nماما: باباك خسركم والله.. صافي سيري شريه وجيبي طاسة دماطيشة متوسطة حتى هي\n\nرنيم: وخاا... خرجات رنيم للحانوت شرات داكشي ورجعات غير وصلات للباب تلقات عمها ومرتو وولدهم.. وقفات الصورة\n\nالعم سعيد عندو 56 عام شخص قاسي ومتشبت بالعادات والتقاليد لي تربا عليها.. زوجتو سعاد عندها 48 سنة خاضعة لأوامر زوجها.. ابن العم حمزة عندو 24 سنة شخص ضريف وضحوكي.. كيساعد الاب ديالو فالتجارة.. وهما ساكنين فواحد الفيلاج\n\nرنيم: (بابتسامة) اهلا عمي\n\nعمي: سلام بنتي لباس عليك\n\nرنيم: حمد الله ونتوما كيدايرين\n\nسعاد: (كطلع وتهبط) بيخير.. اتخلينا فالباب\n\nرنيم: هههه لا حاشة... حلات الباب.. دخلو تفضلو.. دخل العم والزوجة وهو يجي حمزة عنقها\n\nحمزة: كيدايرة الزوينة\n\nرنيم: (بعداتو بشوية) مزيانة ونتا\n\nحمزة: حيت شفتك راني بيخييير\n\nرنيم: (بابتسامة صفرا) ياله زيد دخل... دخلو للصالون جلسو ومشات رنيم كتنكر للكوزينة\n\nماما: فين تعطلتي و اش هاد الهدرة كنسمع\n\nرنيم: راه جا عمي سعيد ومرتو وولدو راهم فالصالون\n\nماما: ومالكي معصبة\n\nرنيم: (دلات شفايفها) مغاديش ديريلنا الحريرة\n\nماما: ههههه معمرك مغاتكبري ياهاد البنت.. زيدي نمشيو نسلمو عليهم\n\nرنيم: انا سلمت سلمي غير نتي... مشاو لعندهم للصالون داز داك البروتوكول ديال التسلام ومشات الام توجد الصينية ديال أتاي.. وبقات رنيم حداهم\n\nسعاد: تبارك الله كبرتي ورجعتي عروسة.. بدا حمزة كيبتاسم\n\nرنيم: (هاحنا بدينا عوتاني) مزال اخالتي.. علاش واش لي قدي قادين على شي زواج\n\nسعاد: وعلاش بالسلامة.. ها بنتي فاطمة تزوجات فاش كانت قدك\n\nرنيم: واش انا هي فاطمة اخالتي\n\nسعاد: (خنزرات) علاش مالها فاطمة\n\nماما: (دخلات) زعما بغات تقوليك فاطمة تبارك الله عليها كتعرف دير شغل الدار ورنيم راكي عارفها سطلة فهادشي\n\nسعاد: ايوا نتوما لي خسرتوها.. دخل اب رنيم وهما يسكتو.. حبسات الصورة\n\nاب رنيم عادل عندو 50 شخص قاسي مع ولادو ومعمرو بينليهم الحنان على عكس مرتو لي مغرقاهم بيه.. موظف فشركة..\n\nبابا: اهلا خويا.. تسالمو وهو يشوف فرنيم.. اش كديري هنا ياكما نسيتي الجهوي بعد غذا\n\nرنيم: لا ابابا انا غير...\n\nبابا: (قاطعها) بيتك... طلعات كتجري لبيتها حلات الباب وهي تقفز ختها.... تسنيم عندها 13 عام وكطير مع الطيور مي القراية كترجع جدية\n\nتسنيم: مالك الموصيبة خلعتيني\n\nرنيم: سيري سلمي على عمك ومراتو وخليني نقرا قبل مايجي بابا يجفف بيا الارض\n\nتسنيم: ههههههه واخة... هبطات تسنيم ورنيم رجعات لحفاظتها\n\nوصل الليل هبطات رنيم تتعشا.. كلاو وناضت رنيم عاونات ماماها جمعو وحطات الام صينية دأتاي جالسين كيشربو.. اما شادي ناض ينعس من بعد ماوبخو باباه وتعشا وهو غضبان... شادي اخ رنيم عندو10 سنوات باسل وغير يخرج مكيبقاش يبان حتى كيجي باباه يقلب عليه ويعطيه العصا عاد يدخل..\n\nسعيد: اوا اخويا حنا جينا هاد النهار على واحد السبب\n\nبابا: ياكما كاين باس\n\nسعيد: لا كل الخير ان شاء الله.. حنا جينا طالبين يد بنتكم رنيم لولدنا حمزة.... رنيم غير سمعات هضرتهم قلبها بدا كيضرب ودموعها حابساهم بزز.. اما باباها زير على يديه وشاف فبنتو لي باين عليها الصدمة\n\nبابا: (بهدوء) بيتكم.. ناضت رنيم وتسنيم طلعو بالجرا.. خويا انا معنديش البنات للزواج\n\nسعيد: دبا كترفضنا\n\nسعاد: هي ولدنا معاجبكمش.. ولا حنا نيت معاجبينكمش\n\nبابا: (مخنزر) كنظن الهدرة بين الخوت\n\nسعيد: سكتي نتي.. وعلاش اخويا مقابلش\n\nبابا: بنتي مزال صغيرة ومكتعرف تحرك حتى بيضة.. وزيد عليها انا باغيها تكمل قرايتها\n\nسعيد: حنا بغينا نديرو غير خطوبة دبا وحتى تشد الباك ديالها عاد يتزوجو\n\nبابا: من الاحسن بلاش واصلا انا منبغيش لولدك زوجة بحال بنتي.. انا لي عارفها كيدايرة ياله تصبحو على خير..... ناض وعينيه حومر بالاعصاب وخلا مراتو معاهم.. ناضت جمعات داكشي وجابتليهم الغطا.. خداوه من عندها وهما مكيشوفوش جيهتها... الاب دخل لبيت بنتو لقا رنيم كتبكي وتسنيم معنقاها\n\nبابا: (بصرامة) علاش كتبكي\n\nرنيم: (كتمسح دموعها) انا ابابا مبغيتش نتزوج.. انا باغة نكمل قرايتي\n\nبابا: وشكون قاليك غادي تزوجي.. ياله نوضي تنعسي راه بعد غذا الامتحان\n\nرنيم: دبا انا مغاديش نتزوج ياك ابابا\n\nبابا: لا غير تهناي... خرج وهي تكا رنيم بلاصتها وحطات يديها على صدرها\n\nرنيم: اففف الحمد الله\n\nتسنيم: انا كنت عارفه بابا مغاديش يبغي غير نتي الله يهديك جالسة تبكي وتعصبي راسك\n\nرنيم: نتي محاساش بيا انا مبغاش نتزوج وزيد عليها مكنحملش حمزة كيجيني تقيل على القلب\n\nتسنيم: ههههه فهادي عندك الحق.. ياله نوضي تنعسي\n\nرنيم: تصبحي على خير....... صبح الصباح فاقو هبطات الام ملقاتش الضياف وهي ترجع عند راجلها\n\nماما: ملقيتش سعيد وسعاد يمكن مشاو بكري\n\nبابا: مزيان\n\nماما: كنظن تقلقو\n\nبابا: وانا شنو بغيتي نديرليهم بالسلامة.. ياكما بغاني نزوج بنتك\n\nماما: لا ماشي غير..\n\nبابا: (قاطعها) صافي الموضوع تسد سيري شوفي بناتك واش فاقو\n\nماما: (تنهدت) وخا... داز النهار عادي ورنيم كتراجع حتى وصلات 8 دالليل حبسات وطلعات للسطح جلسات فوق السور وعطاتها البكا وكلينيكس فيديها.... بقات هكاك حتى ارتاحت ومسحات دموعها ونزلات\n\nبابا: (كيشوف فعينيها لي تنفخو بالبكا) مزال مبغيتي تبدلي هاد القاعدة.. واش فوقما يكون عندك امتحان خاصك تبكي\n\nرنيم: هئ هئ\n\nبابا: هاهي بدات عوتاني... واش حماقيتي.. دوزي تعشاي ونوضي تنعسي قبل مانتعصب عليك.... تعشاو وناضو نعسو.. صبح الصباح فاقت رنيم خرجات من بيتها مشات للحمام.. غسلات وجهها وحكات سنانها شافت فالمراية وتنهدات\n\nرنيم: كلشي غيدوز مزيان ان شاء الله... رجعات لبيتها ولبسات حوايجها عبارة عن سليم كحل وتيشورت فالكري مع كونفيرس بيضة.. جمعات شعرها كوب شوفال وهزات صاكها وهي تنزل.. لقات ماماها وباباها جالسين فالطبلة دالفطور باستهوم وجلسات\n\nرنيم: صباح الخير\n\nبابا/ماما: صباح الخير... فطرو ومشات رنيم مع باباها ركبو الطموبيل..... وقفو قدام الليسي\n\nبابا: ركزي مزيان وغير بشوية عليك متديها فحد وشوفي غير فورقتك\n\nرنيم: واخة ابابا دعي معايا\n\nبابا: الله يعاونك\n\nداز #عام رنيم شدات الباك ديالها الحمد لله... العام داز كلو روتين وقراية.. اليوم مسافرين حيت معروضين لعرس ديال ولد عمها حمزة... بعد ساعات وصلو كانت الدار عامرة داز البروتوكول ديال التسلام وخرجو الرجال بقاو غير العيالات\n\nسعاد: ايوا مبروك النجاح ارنيم\n\nرنيم: الله يبارك فيك اخالتي\n\nفاطمة: (بنت عمها) ايوا كون قبلتي تزوجي خويا كون راه عرسك هو هدا دبا\n\nرنيم: (بابتسامة صفرة) ايوا المكتاب هو هدا... اوبس نعرفكم\n\nعلى العائلة الكرييمة... رنيم عندها 2 دعمامها وعمة.. العم الكبير محمد مزوج بمليكة وعندهم ولد عندو25 عام مزوج ومرتو حاملة وعندو 2بنات وحدة عندها 18 سميتها صفاء عاد تزوجات ودعاء عندها 17سنة.. اما العم سعيد راكم تعرفتو عليه عندو حمزة وفاطمة وسيف 16 عام.. عمتهم كريمة مزوجة بمحسن وعندهم 2ولاد و2بنات مزالين صغار....\n\nكريمة: اوى دبا شديتي الباك وخاصنا قريب نفرحو بيك\n\nرنيم: كتهدري معايا انا\n\nكريمة: اه\n\nرنيم: غير فرحو مع ولادكم انا مابغا يفرح بيا حد هاد الساعة\n\nمليكة: ولايني مكتحشميش راه عمتك هادي ومصيرك الزواج\n\nرنيم: الزواج سنة الحياة هادي عارفاها مي مزال الحال عليها... ناضت رنيم كتأفأف طلعات للسطح جلسات فوق السور وهي مخنزرة وكتنكر\n\nرنيم: اففف يا ربي فوقاش دوز هاد اليومين نرجع بحالي\n\n.....: صافي سخيتي بينا\n\nرنيم: (دارت وهي تعاود تشوف قدامها) مبروك\n\nحمزة: الله يبارك فيك.. ومبروك حتى نتي النجاح\n\nرنيم: الله يبارك فيك... ساد الصمت واحد شوية حتى حسات بيديه تلواو على خصرها ووجهو حشاه فشعرها\n\nحمزة: (كيشم شعرها) كنبغيك\n\nرنيم: (كتحيدلو فيديه) بعد عليا.. اش كدير\n\nحمزة: مزال الحال الى بغيتي نتزوجو\n\nرنيم: حيد يديك ولا غادي نغوت ونشوهك... نتراتلو يديه ودارت صرفقاتو وهي تزلق وبقات شادة فالسور بيديها... شدها حمزة كيجبدها وهو مخلوع حتى جبدها وطاحو فالارض بجوج.... دخلات العائلة للسطح ولقاتهم هكاك... هي ناضت كتسوس راسها ومخنزرة فحمزة.. شافت باباها وهي تحدر راسها... ناض حمزة ساس حتى هو راسو وبقا كيشوف فيهم وهما مصدومين.. معاق براسو حتى خدا تصرفيقة كان باباها لي صرفقو\n\nبابا: اخر مرة تقيس بنتي سمعتينيي\n\nكريمة: اش كدير اخويا تلقا هي لي غواتو وهو كيبقا رجل هي لي منها المشكل\n\nبابا: (خنزر فيها) تزيدي كلمة وحدة نسا بلي نتي ختي.. انا شفت كلشي ومنسمحليكش تحط يديك على بنتي سمعتي\n\nحمزة: (حدر راسو) سمحلي اعمي... جر رنيم ونزل وهي تبعو مراتو وتسنيم وشادي... دخلو لواحد البيت\n\nرنيم: بابا سمحلي راه انا مادرت والو والله\n\nبابا: (تنهد) عارف راني شفتك فاش كنتي جالسة فوق السور القردة.. وشفت الحمار فاش جا عندك\n\nماما: صافي ماوقع والو وبلا ماتعصب راسك\n\nبابا: جبدو شي حاجة قراوها وشدو الارض منشوفكمش\n\nرنيم/تسنيم: واخة ابابا\n\nشادي: انا ابابا غادي نخرج نلعب\n\nبابا: يلعبو عليك ان شاء الله فين باغي تلعب افرطوطو\n\nالكل: هههههههههه\n\nشادي: وبابا العطلة دالصيف هادي مبقات قراية.. المهم هانا غادي... خرج كيجري وتبعو باباه وهو ساخط اما الام خرجات من بعد مانبهات بناتها يجلسو.... كل وحده فيهم شدات كتاب كتقرا\n\nبقاو جالسين مدوزين وقتهم حتى الليل وهما ينزلو يتعشاو.. كلاو فجو مكرهب حيت كان كلشي كيخنزر فرنيم لي بدورها كتخنزر فيهم... تعشاو وكلها مشا لبيتو ينعس... صبح الصباح بقات رنيم ناعسة واخة هي مكتبغيش تنعس بزاف مي اليوم طويل ومبغاتش تشوفهم من دبا... ناض باباها لبس وخرج تبعاتو ماماها وتسنيم وشادي.. ورنيم بقات ناعسة حتى حسات بالحركة هزات راسها من فوسط المخاد وهي تلقا عيالات عمامها\n\nسعاد: ويلي ترونات الدار قبل مايبدا العرس\n\nمليكة: واييه خنازت هاد البيت\n\nرنيم: (مخنزرة) اش جايين ديرو هنا\n\nسعاد: كنجمعو سحابليك داركم هادي تفيقي فوقما بغيتي\n\nرنيم: ههههههههه وراه داري هادي ياكما نسيتي.. وقفات وجات حتى لحداهم... هادي دار جدي الله يرحمو وداكشي لي عندك نتي وولادك عندي بحاالو.. ماشي حيت ساكنة فيها نتي وهادي يسحابليكم داركم وحنا ضياف.... عطاتهم بالظهر.. كلها يعرف شنو عندو وبلا داك الشغل دالعيالات حيت مواكلش معايا ودبا تقدرو تخرجو\n\nمليكة: مابقيتيش تحشمي\n\nرنيم: الحشمة كنتعلموها من الناس الكبار.. وفاش كنلقاو ناس ممربيينش مغاديش نتعاملو معاهم بالحشمة.... خنزرو فيها وخرجو كينكرو.. ناضت رنيم كتكسل بدلات حوايجها عاد خرجات للحمام غسلات وجهها وحكات سنانها.. رجعات شيتها دالسنان لصاكها ونزلات بشوية عليها.. لقاتهم مزالين كيفطرو.. عمها شافها وخنزر هي غير شافتو هكاك فهمات\n\nمحمد: رنيم اش هادشي سمعت\n\nرنيم: شنو سمعتي اعمي\n\nمحمد: جريتي على خالتك مليكة وسعاد محشمتيش\n\nرنيم: لا اعمي انا ماجريت على حد مي هما دخلو عندي للبيت وانا ناعسة وجلسو كيعايروني وكيقولولي حتى تمشي لدارك عاد نعسي.. مي انا اصلا راني فداري... علاش واش اعمي هادي ماشي داري حتى انا\n\nمحمد: (خنزر فمرتو) احم صافي فطري وسكتونا.... فطرو وناض كل واحد لشغلو هي كانت طالعة للسطح حتى تشدات من ودنها\n\nرنيم: اي اماما كضريني\n\nماما: اشوفي اديك القردة والله وماتجلسي حدايا حتى نوريك.. الدار غتبدا تعمر ونتي باغة تعلقيلي تما.. يجي شي حد يلوحك.. ياله تحركي قدامي\n\nرنيم: (كضرب رجليها فالارض) احح وصافي غير طلقي... طلقاتها ومشات للبيت جلسات حتى دخلو عليها بنات عمامها\n\nدعاء: رنيم اش كديري هنا\n\nرنيم: والو غير جالسة.. جلسو حداها\n\nصفاء: شنو غتلبسي هاد النهار\n\nرنيم: قفطان فالكحل\n\nفاطمة: ياربي السلامة.. باغيا تكحليها فنهار عرس خويا\n\nرنيم: اش كتخربقي\n\nدعاء: لا والو غير كضحك معاك..... بقاو جالسين ورنيم غير كتشوف فيهم مكتجاوبهمش..... وصلات وقيتة دالعرس لبسات قفطانها فالكحل مع صباط طالون حمر.. دارت ايلاينر رقيق فوق عينيها المهم مكياج بسيط.. جات غزالة وعاودات شعرها بالبلاك وطلقاتو... نزلات مع ختها وماماها... بدا العرس والعروسة كانت تقريبا قد رنيم... فرحو ونشطو عاد مشاو العرسان لبيتهم وبقا كلشي يتسنا فيهم.. من بعد شي ساعة تقريبا خرجو السروال وبداو كيشطحو بيه ويغنيو... فرحانين حيت ولدهم صدق رجل والبنت كانت شريفة...... كلشي مشا بحالو.. ورنيم طلعات لبيتها بدلات ولبسات بيجامة وهي تجلس.. حلات مذكرتها وشدات ستيلو وبدات تكتب..\n\n《 عذرية الفتاة موضوع مهم لدرجة تصل للقتل ان الفتاة تخلت عن عذريتها... الشرف لم يتعلق قط بالعذرية.. فكم من عذراء عاهرة بامتياز.. لنتكلم بجدية وصدق هل المغتصبة ليس لها الحق في تكوين عائلة.. أليس لها الحق في نسج الأحلام والأهداف... أليس لها الحق في عيش حياة عادية... الفتاة لا يجب ان تحافظ على عذريتها من أجل فارس الاحلام... يجب عليك الحفاظ على عذريتك من أجل نفسك ثم نفسك ثم نفسك... من أجل الحفاظ على ذلك الجسم النقي والطاهر.. ليس كل ذئب من حقه رؤيته او لمسه غيرك انتِ......... 'الشطيح بالسروال' عادة غبية... أليس نحن في مجتمع إسلامي ينص على أن الإجهار بالعلاقة الجنسية عار وعيب... فكيف يعقل ان هناك كم هااائل من الناس ينتظرون أمام غرفة الزوجين وهم يعلمون أنهم يمارسون... أليس مخجل أيها الزوج العظيم أن يرو الناس دم زوجتك... هذه حماقة... الزوج يريد أن يبين لهم انه رجل والفتاة أن تقول لهم أنني شريفة... تبا لعقولكم الفارغة.. تبا للعادات والتقاليد... ستقول بعضكن أنا محافظة على عذريتي لكن لا أعلم إن كان الرجل هو أيضا لم يسبق له ممارسة الجنس 'بتول'... تذكري يا أختي 'الطيبون للطيبات، والخبيثون للخبيثات'... وتذكري أيضا انك تحافظي على عذريتك من اجل خالقك ونفسك لا لأحد》\n\nبعد ساعات قليلة فاقو لبسو حوايجهم وجمعو باليزتهم.. نزلو فطرو وتوادعو معاهم غير ركبات رنيم وهي تنفس\n\nرنيم: (فخاطرها) وأخيييرااا.... بعد ساعات كانو وصلو لدارهم طلعات رنيم نيشان وجدات الدوش ودخلات دوشات لوات عليها بينوارها ومشات لبيتها لبسات بيجامتها وتكات.. تبعاتها تسنيم للدوش من موراهم شادي وبقاو واحد من مور واحد..... كانت رنيم عندها كونكور ديال المدارس لي تقبلات فيهم... دوزو شي شهر فمدينتهم على مسالتهم.. عاد سافرو لأصيلة يتبحرو..... وصلو بقاو هما فالطموبيل ونزل باباهم مشا كيقلب على شي دار للكرا حتى لقاها عاد رجع عندهم... دخلو وكلها تلاح فقنت.... دوزو داك النهار غير فالدار.... صبح الصباح ناضت الام وجدات الفطور.. بداو كيفطرو وكلها ناض يوجد راسو وكيف العادة الام كتوجد كاسكروطات لي يديو معاهم سلات عاد مشات لبسات حوايجها... هبطو غير على رجليهم حيت البحر كان قريب... رنيم كانت لابسة دوبياس مع شورط ديال التجين ومن فوقهم كسيوة فالبيض وجامعة شعرها بشفنجة ودايرة نضاضر... وصلو وقادو بلاصتهم عاد جلسو\n\nتسنيم: (كتجرها من يديها) ياله زيدي نمشيو\n\nرنيم: وخا صبري نحيد الكسوة... حيدات الكسوة وتشادو باليدين نزلو اما شادي كان سبقهوم... وصلو بداو كيعومو ويضحكو غير بوحدهم... خرجات تسنيم ورنيم تسطحات على ظهرها وغمضات عينيها وهي مبتاسمة... بعد دقائق حلات عينيها دورات عينيها مبانليها حتى واحد بالخلعة ناضت بانليها الشاطئ بعيد عليها... نزلات تحت الما كتحاول تخرج مي والو غلبها الما.... القوة ديالها بدات كتنقص وشدها الكلاكاج فواحد الرجل... والتنفس بدا كيمشليها وبدات كترخا... كانت يديها غادي تنزل مي تشداتليها وتجبدات.. جبدها وجلسها قدامو فالجيتسكي.. هي تقريبا كانت نص مغيبة... وصل وهزها خرجها كانت ماماها وباباها غيحماقو عليها غير شافوه مخرجها وهما يطيرو عندو\n\nماما: (مخلوعة) رنيم رنييم... حطها فالارض وبدا كيضغط على صدرها ووالو.. حدر لعندها ودارليها التنفس الاصطناعي.. بدات كتكحب وعاد خرج الما\n\nبابا: رنيم بنتي نتي مزيان\n\nرنيم: (كتحل عينيها ضرباتها الشعا ديال الشمس.. دارت يديها على عينيها) شنو وقع\n\nماما: راكي غراقيتي المسخوطة خلعتيني عليك الله يعطيك موصيبة (الام المغربية😂)\n\nبابا: (وقفها) زيدو نمشيو... ناضت رنيم كترجف فاش تفكرات شنو وقعليها.. هزات عينيها لقات واحد ياله ركب فالجيتسكي.. بقات ساهية فظهرو العريضة.. ركب وهو يتحرك... دورات وجهها من بعد ماجرها باباها وماماها... وصلو وعطاوها فوطة... رغم انها كتعرف تعوم مي بديك الخلعة انها بعدات تلفات وكون ماشي داك الشاب كون غرقات... دوزو سيمانة فأصيلة ورنيم معاوداتش عامت.. تولد عندها خوف ودوزات شي يومين وهي كتحلم راسها كتغراق.... دازت تقريبا شهر فالدار غير الروتين حتى اليوم لي وصلها قبول مدرسة المهندسين طارت بالفرحة مي متكونش قد باباها لي مفتاخر ببنتو وخا مبينليهاش.. من حسن الحظ كانت المدرسة فنفس المدينة \"الرباط\" مشات تسجلات وقادات امورها.... بدا الفصل الدراسي وغتبدا رنيم حياة جديدة وناس جداد...... دخلات لقسمها وجلسات القدام.. دخل الاستاذ عرفهم على راسو وبداو كيقراو... هكا دوزات رنيم شهر تقريبا غير القراية والدار\n\n....: اييه نتي\n\nرنيم: (باستغراب) انا\n\nبنت1: (كتبتاسم) حنا بغينا نبقاو نجلسو بلاصتك دونك منعاودوش نشوفوك جالسة القدام..... رنيم بدات كتشوف فيهم لقاتهم 3دالبنات وباينة فيهم شابعات عياقة\n\nرنيم: (طلعات فيهم وهبطات) كنظن حنا ماشي فالابتدائي ولي مشا جلس فشي بلاصة راه عادي.. وغذا الى جيتو قبل مني جلسو متخافوش مغاديش نجي نوضكم\n\nبنت2: حنا ماشي بحالك.. كنوضو وندوشو ونقادو مكياجنا عاد كنجيو\n\nرنيم: ااه مسحابليش جايين لعرس\n\nبنت3: ااسمعي نتيا هدرة وحدة قلناهاليك\n\nرنيم: (قربات منها وهي مخنزرة) عاودي اش قلتي... غادي تسمعي نتي نييت.. اخر مرة ترفعي صوتك عليا والا مغاديش يعجبك الحال.... مشات وخلاتهم كيشوفو فيها بغيظ\n\n....: (من موراها) عجبتيني فدوك المعياقات.... دارت شافت فيه وكملات طريقها\n\n....: ايي وشحال عاجبك راسك حتى نتي\n\nرنيم: (وقفات ودارت شافت فيه) باغي شي حاجة\n\n....: انا سفيان\n\nرنيم: ومن بعد\n\nسفيان: ونتي شنو سميتك\n\nرنيم: ونتا سوقك.... دارت خلاتو مبتاسم وكيشوف فيها... وصلات لدارها حلات الباب ودخلات لقات شي جيران سلمات عليهم وجلسات\n\nجارة1: تبارك الله كبرتي ابنتي فوقاش غادي نفرحو بيك\n\nرنيم: فرحي غير مع بنتك اخالتي... ناضت وخلاتها كتقلا فسمها.. طلعات لبيتها وهي تلاح فوق الناموسية ترتاح....... نهار جديد مشات لقرايتها كيف العادة وجلسات حسات بشي حد جلس حداها معطاتش اهمية للامر كانت كتقرا كتاب... حتى شافت يد ممدودة ليها طلعات راسها ولقاتو كيشوف فيها بابتسامة\n\nسفيان: مغاديش تسلمي... مدات يديها سلمات عليه ورجعات كتشوف فكتابها... شنو سميتك\n\nرنيم: علاش بغيتي تعرف\n\nسفيان: عادي هادي شهر وانا كنشوفك وكتقراي معايا وبغيت نعرف.. متخافيش مغاديش نسرقليك سمية\n\nرنيم: رنيم صافي هانتا عرفتيها\n\nسفيان: مممم رنيم سمية زوينة بحال مولاتها\n\nرنيم: وهاا لي مبغيناش.. نوض اخويا من حدايا\n\nسفيان: لاء غادي نجلس هنا..القسم ماشي ديالك.... خنزرات فيه ودارت دخل البروف وبداو الدرس وهو كل دقيقة كينغزها ويبغي يهضر معاها وهي مكتجاوبوش حتى مل... سالات الحصة جمعات كتوباتها وجات خارجة حتى تجرات من صاكها\n\nرنيم: (دفعاتلو يديه) اش بغيتي\n\nسفيان: مالكي قبيحة\n\nرنيم: (هزات صبعها) سمع نقوليك.. انا معنديش مع ديك البسالة والهضرة فوسط الحصة.. انا جاية نقرا ماشي نتفلا\n\nسفيان: حتى انا جاي نقرا مي بغيت تكون عندي صديقة\n\nرنيم: وانا سوقي سير قلب عليها\n\nسفيان: هانا لقيتها.. هاهي قدامي تبارك الله زوينة وذكية وخا قاسحة مي ماشي مشكل\n\nرنيم: اللهم طولك يا روح واش باغي طرطقلي المرارة\n\nسفيان: لا علاش.. انا بغيت نكونو اصدقاء وصافي...... رنيم مجاوباتوش ودارت وصلات للباب جات تحل وهي تلقاه مسدود\n\nرنيم: اويلي شكون سد الباب... كدق... حلوووو\n\nالبنت: (من مور الباب) المجتهدة ديالنا تصبحي على خيير هههههههه\n\nرنيم: (تعصبات) حلي الكلبة... جا سفيان حداها كيدق حتى هو وهي تشوف فيه... تافقتو عليا ياك\n\nسفيان: انا ماشي برهوش... بدا كيدق ووالو وهو يرجع هز تيليفونو\n\nرنيم: اناااري تعطلت.. اليوم ياكلني بابا اويلي ياويلي ياويلي ياويلي\n\nسفيان: سكتي شوية ضريتيني فراسي.. بعد مدة قليلة سمعات الباب كيتحل\n\nالشخص: سمحلينا اسي سفيان\n\nسفيان: مكاين مشكل... ياله زيدي..... خرجات وهي مستغربة من 'سي سفيان'.. بقات كتساأل شكون هدا... حتى نغزها\n\nرنيم: شنو\n\nسفيان: زيدي نوصلك\n\nرنيم: لا بعد مني انشد طوبيس ولا طاكسي\n\nسفيان: اوكي لي بغيتي.... \n\nوصلات لدارها معطلة... حيدات صباطها فالباب ولبسات بانطوفتها عاد دخلات\n\nماما: فين تعطلتي\n\nرنيم: غير مع الطوبيسات اماما راكي عارفة\n\nماما: ماشي مشكل.. ياله طلعي بدلي حوايجك واجي تاكلي\n\nرنيم: واخة... طلعات بدلات حوايجها وغسلات وجهها.. نزلات كلات وطلعات لبيتها تقرا... رجعاتليها اللقطة لي تحبسات فيها وهي تغوبش وحلفات متنساها فيهم...... نهار جديد فاقت رنيم دارت روتينها اليومي ومشات لمدرستها.. كانت داخلة حتى حسات بشي حد كيتمشا حداها هزات راسها لقات سفيان\n\nسفيان: (هبط نظاظرو بصبع وكيشوف فيها) صباح الخيير صديقتي..... سفيان 19 سنة تيتيييز واللحية خفيفة صدرو عريض..\n\nرنيم: (شافت فيه ودورات وجهها) الصمت\n\nسفيان: راك قبيحة مع راسك\n\nرنيم: ايوا منين عارف بلي انا قبيحة علاش جاي لاصق فيا\n\nسفيان: راني قلتليك باغيك تكوني صديقتي حيت حتى انا قبيح هههههه\n\nرنيم: (شافت فيه ورجعات كتشوف قدامها) الله يستر... دخلات للقسم شافت هادوك جالسات شافوها وبداو كيضحكو.. جات تمشي لعندهم وهو يجرها\n\nرنيم: طلق مني\n\nسفيان: زيدي قدامي فين غادة\n\nرنيم: ونتا سوقك\n\nسفيان: (دور يدو على كتافها وجرها) غيير زيدي جلسي ونتي غادي تشوفي اش غيوقع... الاخرات غير شافوهم هكاك وهما يغوبشو\n\nرنيم: (خنزرات فيه) شفتك زعمتي حيد يديك ولا غادي نوريك\n\nسفيان: (حيد يديه) صافي صافي هانا حيدتها... جلسو وهي باقة كتخنزر فهادوك شوية دخل واحد لابس كوستيم وتابعينو جوج من اللور\n\nرنيم: (بهمس) شكون هدا\n\nسفيان: هدا العميد\n\nرنيم: مممم وشنو جاي يدير هنا\n\nسفيان: سوليه هو انا اش عرفني.. عوجات فمها ودارت خلاتو كيضحك عليها\n\nالعميد: سلام غادي نعيط على شي سميات بغيتهم يوقفو... رنيم الادريسي\n\nرنيم: اويلي اش بغاني.. وقفات.. نعام\n\nالعميد: سناء بناني نور بنيس و نادية العلمي.... وقفو حتى هما وكل وحدة كتشوف فالاخرى\n\nالعميد: نوض حتى نتا\n\nسفيان: (بابتسامة) هاهو... خرج العميد وتبعوه ورنيم تالفة وخايفة مي مابغات تبين لحتى واحد خوفها.. سفيان عاق بيها وهو يشدها فيديها\n\nسفيان: انا معاك متخافي من والو اوكي\n\nرنيم: (خنزرات) جمع يديك\n\nسفيان: هاهو.... دخلو للمكتب جلس العميد فمكانو\n\nالعميد: نتوما بثلاثة علاش سديتو الباب عليهم\n\nسناء: ااا لا مسدينا الباب على حد\n\nنور: راه لقيناهم فوضع محرج داكشي علاش سدينا وبغينا نعيطو لشي حد\n\nرنيم: اش كتخربقي نتي\n\nالعميد: السكاات.. دبا نتوما سديتو الباب ولا لا\n\nنور: اه\n\nسناء: لا\n\nالعميد: دبا نتوما ممتافقينش ونتي اش كتقولي\n\nنادية: (متوترة) اا.. معرفتش\n\nالعميد: دونك غادي نضطر نطردكم على هاد التصرف\n\nنادية: لا لا عفاك.. راه سناء لي سدات عليهم الباب\n\nالعميد: وعلاش\n\nنادية: (شافت فسناء ورجعات شافت فالعميد) كيعجبها هدا ومحملاتش تهضر معاه هادي\n\nالعميد: سمعوني حنا هنا فمدرسة ماشي فالزنقة والمدرسة عندها قوانين هذا اااخر انذار عندكم تعاودو بحال هاد التصرف غادي معاكم بطريقة متعجبكمش ياله خرجو..... خرجو بثلاثة وبقات رنيم كدور فعينيها\n\nرنيم: احم نقدر نمشي حتى انا\n\nالعميد: فحالة وحدة\n\nرنيم: شناهيا\n\nالعميد: تقبلي بصداقة ولدي سفيان\n\nرنيم: (بصدمة) هاااا\n\nرنيم: هااا\n\nالعميد: (بابتسامة) رنيم يا رنيم انا قلتلك غير كوني صديقة ولدي ماشي شي حاجة\n\nسفيان: بلا ماتعيي راسك معاها ابابا راها قبيحة\n\nالعميد: هههه نو هي مغاديش تخسرلي خاطري يااك\n\nرنيم: (مزالة مصدومة) احم صافي واخة\n\nسفيان: (بفرحة) صافي قبلتي\n\nرنيم: (عوجات فمها) اه\n\nالعميد: هههه ياله سيرو تقراو.. بجدية.. تحركو..... خرجو رنيم غادية وكتفكر وسفيان موراها كيشوف فيها ويضحك... دارت شافت فيه وعاودات شافت قدامها وهي كتحك فراسها\n\nسفيان: (جا قدامها) مالك.. فاش كتفكري\n\nرنيم: (بتساؤل) دبا باباك هو العميد\n\nسفيان: اه\n\nرنيم: وقاليا دبا نكون صديقتك نتا\n\nسفيان: اه\n\nرنيم: وكيدار عرف\n\nسفيان: انا قلتهالو\n\nرنيم: (عاودات حكات راسها) وانا دبا خاصني نكون صديقتك\n\nسفيان: هههه الى بغيتي\n\nرنيم: مممم واخة مي جمع يديك هاد المرة الى قستيني غادي..\n\nسفيان: (قاطعها) اخر مرة كنواعدك\n\nرنيم: اوكي زيد قدامي راه غيكون البروف دخل... مشاو بجوج دخلو وعتادرو من البروف وجلسو كيقراو........ هكا دازو الايام ورنيم وسفيان تقربو من بعضياتهم وهي عاد غيرات نظرتها بالنسبة للصداقة مع ولد... كان محتارمها فوق القياس ودوك البنات معاودوش دارو بيهم بالاخص فاش عرفو سفيان ولد العميد... هما دبا ففترة الامتحان كانو جالسين بجوج فالمكتبة كيخدمو\n\nسفيان: فهمتي هادي\n\nرنيم: عطيني نشوف.. شداتها من عندو كانت فاهمها.. جلسات كتشرح ليه وهو متبع معاها حتى فهمها\n\nسفيان: (شد يدها باسها) شكراا\n\nرنيم: (ضرباتو لراسو) متعاودش تقيسني الباسل\n\nسفيان: (شد راسو وهو يضحك) هههه نااري قبيحة بزااف\n\nرنيم: تستاهل ياله حني راسك وقرا..... اب سفيان كان دايز شافهم بدا كيضحك وهو يمشي...... هكا دايرين مي متقدرش تنكر بلي كيحتارمها وعارفاه غير كيبغي يعصبها.... دوزو امتحاناتهم وشدو العطلة.... كانت جالسة فالدار حتى بدا تيليفونها كيصوني.. هزاتو لقات سفيان\n\nرنيم: ااش بغيتي\n\nسفيان: السلامة ياربي.. قولي غير السلام ماالك\n\nرنيم: السلام ياله اش بغيتي\n\nسفيان: معمرك مغادي تبدلي.. المهم توحشتك\n\nرنيم: وهاا البسالة\n\nسفيان: مالك اش فيها راه قلتها بنية صافية\n\nرنيم: الله يجعلني نتيق\n\nسفيان: ههههه نتلقاو هاد العشية\n\nرنيم: وعلاش بالسلامة اش بيني وبينك باش نتلقاك\n\nسفيان: صافي قطعي حتى انا حمق حيت معيطليك\n\nرنيم: فين غادي نتلقاو\n\nسفيان: راني كنتسناك فراس الدرب\n\nرنيم: باااز صبر هانا جاية... دخلات لبسات حوايجها وخرجات من بعد ماخدات الاذن من ماماها كان جالس فطموبيلتو\n\nسفيان: طلعي\n\nرنيم: فين غادي نطلع نزل وزيد قدامي\n\nسفيان: مالك فوقما نقولك طلعي مكتبغيش واش مكتقيش فيا\n\nرنيم: براكة من ديك الدراما ونزل... تنهد ونزل سد طموبيلتو دار يديه فجيابو وبقاو غاديين\n\nسفيان: ايوا متوحشتنيش\n\nرنيم: اش غادي نتوحش فيك بالسلامة\n\nسفيان: (خربقليها شعرها) جوابك على طرف لسانك الالة باااز\n\nرنيم: حيد يديك متقيسنيش\n\nمشاو جلسو فكافي كيتعاودو.. حسات رنيم بسفيان ماشي تالهيه\n\nرنيم: مالك\n\nسفيان: (بابتسامة) واالو علاش\n\nرنيم: لا والو غير شفتك ساهي ممولفاش ليك\n\nسفيان: مكاين والو\n\nرنيم: اوكي... هزات تيليفونها كتخربق فيه شوية دخلات للفايسبوك لقات شي وحدين كاتبين فالبروفيل ديال سفيان عيد ميلاد سعيد.. وهي تشوف فيه\n\nرنيم: عاد فهمت علاش طالعليك الدم\n\nسفيان: (حط يديه على حنكو) علاش\n\nرنيم: انا مكنتش عارفة عيد ميلادك اليوم.. المهم عيد ميلاد سعيييييد\n\nسفيان: (غوبش) معمرك تقوليلي عيد ميلاد سعيد اوكي\n\nرنيم: علاش\n\nسفيان: هكاك وصافي ياله نرجعك لداركم\n\nرنيم: واخة... خرجو من الكافي وبقاو غاديين وهي كتشوف فيه مفهماتش مالو تقلب هكا اول مرة يهضر بهاد الجدية... وصلو وركب فطموبيلتو وكسيرا بلا مايسلم عليها ولا يفقصها بقات غير كتشوف حتى عيات وهي تمشي لدارها.... داز داك النهار وهي كتصيفط ليه ميساجات فواتساب مكيجاوبهاش... دازت يومين كانت جالسة كتقرا كتاب حتى صونا تيليفونها كان سفيان جاوبات بالزربة\n\nرنيم: الو علاش مكتجاوبش ومنخلني اش هادشي\n\nسفيان: ايي ديما داخلة سخونة غير بشوية عليك لاطرطقي\n\nرنيم: كنتسنا جوابك\n\nسفيان: والو غير كنت عيان شوية وصافي.. هادشي لي كاين\n\nرنيم: ممم الله يجعلني نتيق\n\nسفيان: هههه المهم غذا نتلقاو اوكي\n\nرنيم: لا ممسلياش\n\nسفيان: اش عندك بالسلامة\n\nرنيم: غذا غادية للحمام\n\nسفيان: هههههه مسطية.. واااخة الالة حتى لبعدو ونتلقاو\n\nرنيم: اوكي ان شاء الله\n\nسفيان: ياله باي..... قطعات وحطات تيليفون وهي دخل ماماها\n\nماما: معامن كنتي كتهضري\n\nرنيم: غير مع واحد الصديق\n\nماما: مممم صدييق\n\nرنيم: والله اماما راكي عارفاني كيدايرة\n\nماما: واخة ياله اجي معايا.... ناضت تبعاتها دخلو للبيت كانت ماماها كتخمل.. ياله عاونيني نهز هاد السدادر\n\nرنيم: واخة.... تعاونو بجوج كيهزو حتى دخل باباها\n\nبابا: اش كديري\n\nرنيم: والو ابابا\n\nبابا: سيري لبيتك تقراي\n\nرنيم: غير نكمل مع ماما الهزان ونمشي\n\nبابا: انا غنكمل عليك غير سيري... دخل لبيتو ولبس كيطمتو وهو يجي هز لمراتو السدادر وعاونها فالتخمال.. رجعو داكشي كيف كان عاد كملات التسياق قدام الباب ديال الدار........ صبح الصباح ناضت الام ورنيم وتسنيم جمعو حوايجهم والسطل ديال الحمام وهما يمشيو.. دخلو شدو بلايصهم وبداو يغسلو بداو بالحنة هي اللولة عاد بداو الحكان\n\nامرأة: عفاك ابنتي حكيلي ظهري\n\nرنيم: واخة اخالتي.... ناضت رنيم كتحكليها ظهرها وبدات تسول فيها\n\nامرأة: شنو سميتك ابنتي\n\nرنيم: رنيم اخالتي\n\nامرأة: زوينة سميتك وشحال فعمرك\n\nرنيم: 19 العام\n\nامرأة: تبارك الله ايوا وشنو كديري\n\nرنيم: كنقرا\n\nامرأة: مزيان ايوا مخطوبة ولا لا\n\nرنيم: وعلاش كتسولي\n\nامرأة: الصراحة عجبتيني ومكرهتكش لولدي\n\nرنيم: (تعصبات) اش عجبك فيا بالسلامة فين عمرك شفتيني ولا هضرتي معايا\n\nامرأة: (بابتسامة) انا ياله شفتك وعجبتيني\n\nرنيم: (مداتليها كيسها) شدي اخالتي كيسك\n\nامرأة: مالكي معجبكش الحال.. خاصك تزوجي ماحدك صغيرة والا غادي تبقاي بايرة.... حطات الكيس وناضت جلسات بلاصتها وهي مغزفة كون مجاتهاش المراة كبيرة كان ممكن تضربها\n\n《 لا يوجد شيء اسمه العمر المثالي للزواج \n\nفلا هو في العشرينات ولا الثلاثنيات ولا الاربعينات\n\nبل هناك وقت مثالي للزواج\n\nيأتي هذا الوقت عندما يأتي الشخص المناسب ..\n\nفليس مهماً متى نتزوج .. بل من نتزوج.!\n\nفي معظم مجتمعاتنا يعتقدون أن القطار يفوت سريعا\n\nفليذهب القطار إن شاء\n\nإذا كان الثمن هو الذهاب إلى وجهة لانريدها...》\n\nوصحيح من قال ان أول عدو للمرأة هو نفسها\n\nبعد مرور 4 سنوات ونصف اليوم كان تخرج رنيم وسفيان.. كانت عائلتها حاضرة وهما مفتاخرين بها... قدمليها العميد شهادتها وهو مبتاسم\n\nالعميد: مبروك عليك ابنتي\n\nرنيم: شكرا ا استاذ\n\nالعميد: (ضربها لراسها) شنو قلتليك انا عمك اوكي\n\nرنيم: (بخجل) واخة اعمي\n\nسفيان: شفتكم كتهضرو بزاف انا متعطنيش شهادتي\n\nالعميد: ههههه مغاديش تبدل.. هاك اسيدي مبروك عليك\n\nسفيان: الله يبارك فيك.... هبطات رنيم عند والديها\n\nبابا: (باس راسها) مبروك عليك ابنتي\n\nرنيم: الله يبارك فيك ابابا\n\nماما: (عنقاتها) مبروك عليك ابنتي فرحتيني\n\nرنيم: الله يبارك فيك ماماتي... جات تسنيم وشادي عنقوها وباركوليها... وهو يجي سفيان لعندهم\n\nسفيان: سلام عمي\n\nبابا: (باستغراب) سلام\n\nسفيان: بغيت نبارك ليك نجاح بنتك رنيم\n\nبابا: شكرا منين كتعرفها\n\nرنيم: احم راه كيقرا معايا ابابا وهو ولد العميد ديالنا\n\nبابا: اوكي مبروك عليك حتا نتا\n\nسفيان: الله يبارك فيك بغيت ناخذ اذنك\n\nبابا: فاش\n\nسفيان: نخرج انا ورنيم هاد العشية\n\nبابا: (هز حاجب) كيفااش... رنيم طرطقات فيه عينيها\n\nسفيان: لا متفهمنيش غلاط اعمي.. انا قصدت هاد العشية غادي نحتافلو انا وياها وصحابنا لي معانا.... دار باباها شاف فيها وهي واقفة كترمش بعينيها\n\nبابا: واخة مي متفوتش 9 دالليل\n\nسفيان: اكييد انا غنجيبها حتى للدار متخافش اعمي\n\nبابا: (جرها لعندو وهضر فودنيها) حضي راسك وياويلك تعطلي صباحك ميطلع\n\nرنيم: (سرطات ريقها) واخة ابابا... تسنيم بقات كضحك عليها وهي تقرسها... مال مك نتي كضحكي\n\nتسنيم: غير على الجرة لي دارليك بابا\n\nرنيم: هاحنا غنشوفو بابا اش غيديرليك غذا فاش يشوف النقط\n\nتسنيم: (جمعات الضحكة) بلا ماتفكريني عفاك\n\nشادي: اش هادشي دبا نتي غتخرجي وترجعي معطلة دوزي قدامي للدار\n\nرنيم: (شداتو من ودنو) عاود اش قلتي البرهوش\n\nشادي: هداي اشمن برهوش راه عندي 16 العام\n\nرنيم: وانا 23 يعني كبيرة عليك ب7 سنين ونوض سير مع بابا قبل مانخلطك هنا...... مشاو من بعد ماخدات تسنيم ديبلوم ديالها للدار\n\nسفيان: (جرها من يديها) ياله زيدي\n\nرنيم: طلق الباسل شحال من مرة كنقوليك متقيسنيش\n\nسفيان: (باسليها يديها) هانا بستها ياله طرطقي... بقا شاد فيها وهي كتحاول تحيدها ووالو حتى وصلها للطموبيل... ياله طلعي\n\nرنيم: لا مغنركبش معاك\n\nسفيان: (شدها من حوايجها حتى تحشا عنقها فوسط الحوايج) طلعي راني خديت الاذن من باباك ياله تحركي... طلعات وهي كتنكر سد الباب ومشا ركب وهو كيضحك\n\nرنيم: فين كاينة هاد الحفلة\n\nسفيان: فدارنا\n\nرنيم: كيفااااااش\n\nسفيان: سكتي صمكتيلي الودن مااالك\n\nرنيم: كيفاش غادي تديني للدار وتعطيني عصير فيه فنيد دالنعاس ونفيق حالتي حالة وتجري عليا ونمشي عند بابا ويضربني حتى نموت هو يمشي الحبس وانا نمشي القبر ونتا تكمل حياتك عادي\n\nسفيان: (طرطق عينيه) اش هاد الفيلم.. ديك القراية لي كتقراي راه خرجاتليك على العقل\n\nرنيم: (عوجات فمها) وراه هادشي لي كيوقع\n\nسفيان: ههههههه مسطية والله.. ديمارا وهو يتحرك... الحفلة اتكون فالجردة ديال دارنا وها الطموبيلات تابعينا فيهم صحابنا واصلا نتي ماشي نوعي المفضل\n\nرنيم: على اساس انك نتا هو نوعي المفضل\n\nسفيان: (حدر نظاظرو وشاف فيها) زعما تلقاي شي بوكوص بحالي\n\nرنيم: تايق فراسك اصلا نتا ماشي شي بوكووص\n\nسفيان: انا بوكوص وبشهادة كاع بنات المدرسة كلشي غاير منك حيت ديما معايا\n\nرنيم: صحح جملتك.. نتا لي ديما معايا ماشي انا\n\nسفيان: (خربقليها شعرها) وتقول نغلبك شي نهار فالهضرة السلامة ياربي\n\nرنيم: (قدات شعرها) متبقاش تقيسلي شعري.... دوزو الطريق كلها وهما مناكرين حتى وصلو دخلو مع باب كبير كانت جردة كبيرة ومزينة بقات رنيم غير كتشوف ولو انها كتعرفو لمدة 5 سنوات معمرها جات لدارو حدهم يتلقاو فالمكتبة ولا شي كافي.... وقفات الطموبيل وهو يخرج وتبعاتو حتى هي.. تبعوهم الطموبيلات لي كانو فيها صحابهم ونزلو حتى هما.. مشاو نيشان للجردة جلسو\n\nسفيان: اجي معايا\n\nرنيم: فين\n\nسفيان: ندخلو للدار بغيت نعرفك على واحد الشخص\n\nرنيم: (صغرات عينيها) ممم تعرفني على شخص\n\nسفيان: ههههههه ناري شحال مشكاكة.. زيدي بلا هدرة.... جرها دخلها وهي تابعاه وكتستكشف المكان حتى دخلو لواحد الصالون كانت امرأة فعقدها الاربعين جالسة كتقرا كتاب مع سماع موسيقى كلاسيكية.. تقدم عندها سفيان بابتسامة قبل راسها\n\n....: (بحنان) جبتي صحابك\n\nسفيان: اه اماما وحتى هي جات\n\nام سفيان: (بحماس) بالصح فيناهيا\n\nسفيان: (شاف فرنيم) قربي... قربات رنيم غير شافتها ماماه وهي توقف\n\nام سفيان: (كتشوف فيها وعينيها مدمعين) شحال وانا كنتسنا نشوفك.. رنيم بقات غير كتشوف فيها بدون فهم... عنقاتها وهي كتبكي\n\nرنيم: سفيان\n\nسفيان: (حدر راسو) انا فالجردة... مشا خلاها مفاهمة والو... جراتها ماماه جلساتها وجلسات قدامها وهي كدوز يديها على شعر رنيم\n\nام سفيان: كتشبهليها بزااف\n\nرنيم: (بعدم فهم) شكون هادي\n\nام سفيان: بنتي الله يرحمها.. توأم سفيان.... هادي 7 سنين باش ماتت بنتي.... سفيان تدمر وهرب مبقاش جا للمغرب من بعد عامين رجع غير حيت كنت مريضة... وواحد النهار كان مشا عند باباه للخدمة وهو يشوفك من تما مبقاش بغا يرجع.. شاف فيك ختو لي تحرم منها وبزز على باباه يدخل يقرا معاك... وافقنا فاش شفناه مصر ومنكدبش عليك فرحت حيت رجع ولدي ولي زاد فرحني انه رجع كيف كان داك الشخص الضحوكي الحمق... هادشي كلو بسبابك نتي.. كان كل ليلة يهضر عليك وكنت متشوقة نشوفك وهانا الحمد لله شفتك وطلعتي كيفما وصفك ليا حتى من باباه فرح.. وبالاخص فاش شافك وشاف تعاملك مع ولدي\n\nرنيم: (دموعها نزلو) الله يرحمها اخالتي.. واش داكشي علاش سفيان مكيبغيش يحتافل بعيد ميلادو\n\nام سفيان: (بحزن) اه منين ماتت حلف مايحتافل بيه.. حيت كانو مولفين يحتافلو بيه بجوج...... مسحات دموعها.. ياله مسحي دموعك وخرجي لعند صحابك ابنتي حتافلو وسمحيلي بكيتك نهار تخرجك\n\nرنيم: لا متقوليش هكا اخالتي\n\nام سفيان: ياله سيري مي بشرط مرة مرة اجي طلي عليا\n\nرنيم: هي لي ماتعاودش اخالتي... تعانقو وخرجات رنيم للجردة لقات سفيان واقف كيضحك مع صحابو محسات حتى لقات راسها معنقاه\n\nسفيان: (دفعها) متقيسينيش ياك شحال من مرة كنقوليك بعدي عليا ودبا معنقاني اش هاد الجرأة\n\nرنيم: (جراتو من ودنيه) يا على حامض مكتعرفش تقلد... عاودات عنقاتو.. بادلها العناق وهو كيضحك\n\nسفيان: شنو سر هاد العناق\n\nرنيم: (بعدات عليه) بغيت ونتا سوقك\n\nسفيان: انا غير كنشد يدك كتبغي تاكليني ودبا نتي عنقتيني وتعديتي على الملكية ديالي وبغيتيني نسكت\n\nرنيم: الملكية ديالك كاع ههههههه\n\nسفيان: ههههه.. تعرفتي على ماما\n\nرنيم: اه زويونة وضريفة الله يخليهاليك\n\nسفيان: اميييين.. ياله اجي نجلسو.... جلسو حدا بعضياتهم.. كانت جليسة دايرة بالفوتوي وطبلة فالوسط... جالسين مجمعين مع صحابهم كيهدرو ويضحكو... شوية هز واحد صاحبهم الكيتار وبدا كيعزف... كان كلشي ساكت كيسمعلو حتى بدات رنيم كتغني كلشي شاف فيها بصدمة 'what about us'... كملات وكلشي بدا كيصفق ويشجعوها\n\nسفيان: مقلتليش كتعرفي تغني\n\nرنيم: مجبتهاش الوقت وصافي\n\nسفيان: 5سنين وانا كنعرفك ومجبتهاش الوقت الله يعطينا وجهك\n\nرنيم: هههههه وصاافي..... وصلات 7 دالعشية وتشعلو الضواو ديال الجردة تطلقات الموسيقى العالية وناضو كيشطحو\n\nسفيان: (بانبهار) كتعرفي تشطحي\n\nرنيم: انا من عشاق الرقص وكنتعلم فالدار\n\nسفيان: كون جربتي دخلتي لشي صال\n\nرنيم: ههههه نو منقدرش نقولها لبابا كنحشم\n\nسفيان: اوكي.... دوزو وقت زوين وهما مجموعين وفرحانين حتى وصلات الوقيتة لي خاصها ترجع فيها للدار... توادعو كانت غادة حتى شافت ماماه واقفة كتشوف فيها وهي تمشي لعندها سلمات عليها\n\nرنيم: تصبحي على خير اخالتي\n\nام سفيان: بونوي حبيبة.... ركبات فالطموبيل مع سفيان وهو يتحرك.. بعد صمت طويل\n\nرنيم: احم علاش مقلتيليش على التوأم ديالك\n\nسفيان: (شاف فيها وهو يشوف قدامو) مجاتش الفرصة وصافي\n\nرنيم: (شدات يدو) من اليوم اعتابرني ختك\n\nسفيان: (بابتسامة) منين شفتك وانا معتابرك ختي... بعد دقائق كانو وصلو لقدام الدار.. ياله المصيبة داركم\n\nرنيم: هاهيا غادا.. وتهلا فراسك\n\nسفيان: (شد يدها باسها) حتى نتي تهلاي فراسك\n\nرنيم: صافي متزيدش فيه ماشي حيت عنقتك مرة غادي تندمني\n\nسفيان: ههههههه باز معمرك غتبدلي\n\nرنيم: ههههه بونوي.... جات تخرج وهو يعاود يجبدها.. اش بغيتي\n\nسفيان: اش بانليك غذا نمشيو ندوزو النهار فالبحر\n\nرنيم: ممممم\n\nسفيان: فاش كتفكري بالسلامة.. حنا ياله سالينا اجي نخرجو نفوجو\n\nرنيم: واخة نقدر نجيب معايا ختي اوكي\n\nسفيان: صافي واخة بيناتنا التيليفون\n\nرنيم: واخة بااي..... هبطات ياله جات تحل الباب وهو يتحل.. خرج ولد عمها حمزة وهو مخنزر\n\nحمزة: شكون هداك لي جاية معاه\n\nرنيم: ونتا سوقك.. ياكما نتا بابا ولا خويا وانا مفخباريش\n\nحمزة: (شدها من يدها وزير عليها) اش هاد قلة الادب جاية حتى ل9 مع واحد يعلم الله فين كنتو وجاية كتهزي عليا\n\nرنيم: طلق مني اش هاد البسالة.. شكون نتا كاع باش تهدر معايا بهاد الطريقة..... ياله هز يديه باش يصرفقها حتى تشداتلو\n\nسفيان: شكون نتا\n\nحمزة: نتا لي شكون\n\nسفيان: رنيم عيطي لباباك\n\nحمزة: طلق الكلب\n\nسفيان: غادي تسكت ولا... خرج باباها\n\nبابا: اش واقع هنا\n\nحمزة: عمي انا شفت بنتك خارجة من طموبيل ديال هدا وفهاد الوقت وفاش سولتها بغا يضربني هدا\n\nسفيان: الكدوب ممزيانيش.. خاصك تقول فاش جيت نضرب بنتك بتصرفيقة شدني هدا وبغا يضربني\n\nبابا: (خنزر) اش هادشي كنسمع.. كنتي باغي ضربهاا\n\nسفيان: (طلق منو) المهم اعمي انا جبتليك بنتك كيفما واعدتك حتى لباب الدار.. تصبحو على خير\n\nبابا: شكرا اولدي\n\nمشا سفيان ودخل باباها وتبعو حمزة\n\nبابا: اش داك لبنتي باش تهضر معاها شرحلي\n\nحمزة: وراه شفتها خارجة من طموبيل هداك يعلم الله فين كانو.. جا يهضر باباها وهي تقاطعو\n\nرنيم: سمعني مزيااان... غادي تحتارم راسك ولا خرج علينا من دارنا.. ماشي نتا لي غادي تحاسبني حيت ماعندك حتى سلطة عليا.. هاااهيا مراتك شفتيها سير هضر معاها هي وعندك ختك سير تحكم فيها هي اما انا بعييييدة عليك كل البعد.. واخر مرة نلقاك قدامي...... طلعات لبيتها وهي تزدح الباب حتى تسمع\n\nبابا: (هز صبعو قدام وجهو) انا لي باباها ومعمري قستها وانا لي عندي الحق نقوليها فين مشيتي وفين جيتي.. نتا دخل سوق راسك فهمتي...... مشا لبيتو وخلاه واقف هز عينو فمراتو ولقاها كتخنزر فيه\n\nحمزة: ماالك\n\nسهيلة: غير قولي شنو دخلك فيها\n\nحمزة: راه شفتها هابطة من طموبيل ديال ولد\n\nسهيلة: ونتا سوقك راه عندها باباها اش دخلك\n\nحمزة: (بعصبية) صافي سكتي متزيديش تعصبني حتى نتي.... رنيم دخلات لبيتها وهي معصبة\n\nتسنيم: مالك\n\nرنيم: افف فقسني داك ولد عمك.. وشوهني مع الولد\n\nتسنيم: اش دار عوتاني\n\nرنيم: كان بغا يضربني كون ماشي سفيان لي شدو.. زاد فيه كااع\n\nتسنيم: صافي حتى نتي متديهاش فيه راكي عارفاه كيداير\n\nرنيم: صافي المهم غذا انمشي البحر مع سفيان تمشي معايا\n\nتسنيم: (بفرحة) اه نمشي وشنو غنبقا ندير فالدار\n\nرنيم: هههه واخة... ناضت بدلات حوايجها ومشات للطواليط غسلات وجهها ودارت كريم ديالها ورجعات للبيت.... تكات فوق ناموسيتها\n\nتسنيم: ايوا كيدازت الحفلة\n\nرنيم: زويينة.. وخا تصدمت بشي حوايج\n\nتسنيم: شناهما\n\nرنيم: سفيان عندو اخت توأم ومسكينة ماتت هادي 7 سنين الله يرحمها.. قالتلي ماماه بلي خرج برى المغرب ومن بعد عامين جا يطل عليهم.. كان جا عند باباه للمدرسة وتما شافني.. قالك كنشبه لختو داكشي علاش بقا وبقا كيحاول حتى رجعت صديقتو\n\nتسنيم: مسكيين بقا فيا\n\nرنيم: وي حتى انا بالاخص فاش ماماه عنقاتني وبقات كتبكي.. خرج مسكين بالزربة\n\nتسنيم: الله يصبرهم\n\nرنيم: اميييين..... بقاو مجمعات حتى غمضو عينيهم ونعسو... دخل حمزة بشوية لعندهم جلس حدا رنيم فالناموسية دوز يديه على وجهها وهبطها على جسدها......... صبح الصباح فاقت رنيم مشات للطواليط غسلات وجهها ومشات فيقات تسنيم.. هبطو فطرو لقاو باباها وماماها وسهيلة وشادي وحمزة\n\nرنيم/تسنيم: صباح الخير\n\nالكل: صباح الخير... فطرو جا ينوض باباها وهي توقفو\n\nرنيم: احم بابا\n\nبابا: نعام\n\nرنيم: نقدر نخرج انا وتسنيم هاد الصباح\n\nبابا: فين\n\nرنيم: (حكات راسها) للبحر\n\nبابا: (هز حاجب) اش غديرو فالبحر وياك نتي كتخافي ومبقيتيش كتعومي\n\nرنيم: اه مي غير غادي نفوجو شوية وصافي\n\nبابا: اتمشيو غير بجوج\n\nرنيم: احم انمشيو مع سفيان الولد ديال البارح\n\nبابا: تبعيني... خرج وهي تابعاه من اللور كتلعب بيديها بتوتر.... دخل لبيت النعاس وتبعاتو\n\nبابا: جلسي\n\nرنيم: (جلسات) الصمت\n\nبابا: شنو بينك وبين هداك.. جات تهضر وهو يقاطعها.. وبلا كدوب\n\nرنيم: والله ابابا مكاينة شي حاجة هو صدييق عادي وصافي\n\nبابا: شنو هدفك فالحياة\n\nرنيم: (هزات راسها شافت فيه) كيفاش\n\nبابا: جاوبيني شنو هو هدفك فالحياة\n\nرنيم: احم دبا انا الحمد لله شديت شهادة ديالي عندي 2 خيارات اندفع للدكتوراة نقراها ولا نقلب على شي خدمة... بغيت ابابا نفرحك نتا وماما... واهم حاجة رضاتكم\n\nبابا: (حل الباب وبغا يخرج) كنتيق فيك كثر من راسي.. مي حضي معاك ديك الفرفارة ديال ختك عنداك تغراق ولا شي حاجة\n\nرنيم: متخافش ابابا...... خرج وتبعاتو رنيم.. مزالة كتفطري ياله طلعي وجدي راسك باش نخرجو\n\nتسنيم: (بصدمة) بابا وافق\n\nرنيم: ههههه ويي.. طلعو بجوج لبسو حوايجهم من بعد ماعيطات على سفيان... هبطو بجوج ومشاو باسو ماماهم\n\nرنيم: هاحنا اماما غاديين\n\nماما: واخة ابنتي غير حضيو راسكم\n\nتسنيم: متخافيش علينا ياله بااي.... ياله جاو يخرجو وهو يوقف عليهم حمزة\n\nتسنيم: بغيتي شي حاجة اخويا\n\nحمزة: (مخنزر) فين غاديين بالسلامة\n\nتسنيم: راك سمعتينا فاش طلبنا الاذن من بابا\n\nرنيم: انا كنتسناك فالباب\n\nحمزة: (شدها من يدها وجرها) مغاداش تخرجي.... هي مع ديك الدورة دفعاتو حتى تزدح مع الحيط\n\nرنيم: ويااااك تقيسني مرة اخرى... ياله اتسنيم...... خرجو وخلاتو مصدوم.. لقاو سفيان كيتسناهم.. خرج بغا يسلم عليهم وهي تلوحلو الصاك\n\nرنيم: شد\n\nسفيان: (خسر وجهو) يا على بنت كيدايرة.. ركبو الطموبيل وهو يتحرك... تسنيم كيدايرة صافا\n\nتسنيم: صافا حمد الله ونتا\n\nسفيان: بيخير الحمد الله وغنكون حسن فاش ختك تبعد مني\n\nتسنيم: ههههههههه\n\nرنيم: (عوجات فمها) معرفت شكون لي لاصق فالاخر...... بقاو كيتعايرو وتسنيم سخفات بالضحك عليهم حتى وصلو... قادو بلاصتهم وجلسو\n\nسفيان: زيدي نعومو\n\nرنيم: لا غير سير مع تسنيم\n\nسفيان: وزيدي حتى نتي\n\nتسنيم: راه عندها فوبيا من البحر.. كتخاف تعوم\n\nسفيان: كيفاش حتى جاتك هاد الفوبيا\n\nرنيم: (تنهدت) هادي 5سنين باش غرقت واحد النهار فالبحر كون ماشي واحد السيد لي نقدني.. ومن تما مبقيتش قادرة نعوم\n\nسفيان: اااه اوكي.. نمشيو لابسين\n\nتسنيم: ههههههه والله حتى مسطي.. راه بحال بحال\n\nسفيان: وانا زعما قلت كتخاف تعوم غير فالبحر\n\nرنيم: نو دبا مبقيتش قادرة نعوم فحتى بلاصة.. غير سيرو نتوما هانا جالسة هنا\n\nسفيان: اوكيي شوية ونرجعو..... هبطو للبحر بجوج وهي بقات جالسة كتشمش ودايرة الكيت كتسمع الموسيقى.... تقريبا دوزو النهار كامل فالبحر مجمعين على الهدرة والضحك.. وصلهم سفيان حتى للدار عاد مشا.. دخلات تسنيم نيشان للدوش دوشات عاد تبعاتها رنيم دوشات حتى هي وجلسو مجمعين\n\nدازت ايام ورنيم كتحط السيفي ديالها فالشركات.. لحد الان مزال مجاها رد من شي شركة.. اما الدكتوراة مشات عليها حيت كانت تعطلات باش خدات ديبلومها... سفيان عرض عليها انها تخدم معاه فشركة ديال باباه لي كانت فنفس الدومين ديالها.. مي هي رفضات وأصرات انها تلقا الخدمة بنفسها.. لكن تجري الرياح بما لا تشتهي السفن.. وفهاد المغرب الى مكانش باك صاحبي مغادير واالو... لدرجة رجعات بعد المناصب حكر على بعض العائلات.. رجعات متوارتة الاب كيسالي كيولي بلاصتو ولدو وهكذا دواليك.. وولاد الشعب راهم واقفين بشهداتهم قدام البرلمان... التكوين كاين مي اماكن الشغل مكاينينش... الواحد كينسج احلام واهداف حتى كيتصدم بالواقع المر من بعد التخرج.. وهادشي لي وقع مع رنيم.. مرت شهور وهي مازال على ديك الحالة كظل تقلب ودفع بدون جدوى... اصبحت فحالة مشابهة للاكتئاب غير جالسة فبيتها وسادة عليها.. مدوزة وقتها فالكتب والكتابة فقط... الاب ديالها ملقاش ليها الجهد حتى هو معندوش المعارف فهو موظف عادي فشركة... اما العائلة حسو نوعا ما بالفرح او بصيغة اخرى انهم شمتو فرنيم.. كيشوفو ديك البنت لي حاضية غير القراية هاهيا فالاخير مدارت والو... هاد الصباح فاقت رنيم على الدقان ناضت كتحك فعينيها حلات الباب لقات باباها\n\nبابا: لبسي حوايجك.. كنتسناك لتحت\n\nرنيم: واخة... مشات بالزربة للحمام غسلات وجهها وحكات سنانها رجعات لبيتها لبسات حوايجها وقدات شعرها وهي تنزل... لقاتو كيفطر جلسات كتفطر حتى هي وناضو خرجو بجوج... ركبات معاه فالطموبيل وتحركو.. بعد دقائق توقفات الطموبيل\n\nرنيم: فين جينا ابابا\n\nبابا: جبتك تعلمي تسوكي ودوزي وقتك.. متعرفي من هنا عام تكوني كتقراي ولا خدامة متساليش.. حتى ربي شاف من حالتك وبغا يعطيك عطلة فيها عام.. واش نتي منين تولدتي ونتي كتقراي خاصك ضروري شي عطلة.. ودبا جبتك دوزي وقتك وصافي..... انهارت رنيم بالبكاء قدامو.. جرها لعندو وعنقها.... راك كبيرة دبا لي قدك مكيبكيوش\n\nرنيم: شكرا ابابا على كلشي.. شكراااا\n\nبابا: (بعدها عليه) ياله مسحي عليا دموعك وزيدي نزلي.... مسحات دموعها وهي كضحك فاش شافت باباها مخنزر عارفاه مكيبغيش يبين الحنان ديالو.... هبطو وسجلها خلص التكاليف ومشا خلاها تما تبدا من بعد ماعطاها الفلوس باش ترجع للدار....... هكا دوزت رنيم شهر بدلات فيه حتى الجو ونفسيتها تحسنات... حتى من سفيان كان كيجي عندها كل عشية يطل عليها ويديها معاه للخلا ويعلمها تسوك وخا كتفقسو مي كيصبر معاها.... دوزاات الامتحان ونجحات فيه.. خرجها سفيان اليوم محتافل بيها\n\nسفيان: الناس عوتاني والبيرمي منتقادوش\n\nرنيم: هههه ياه شحال فيك ديال الطنز\n\nسفيان: دوزي تسوكي المصيبة..... ركب وهي مشات ركبات بلاصتو... ديمارات وبقات غادة ومعنقة البولة\n\nسفيان: بوسيها نتي حسن.. غير ترخاي وبشوية عليك متخافيش\n\nرنيم: سكت خليني مركزة\n\nسفيان: ههههههه... بقا كيشوف فيها وهي مركزة وغادة بحال الفكرون.. مد يديه وهو يغطيلها عينيها.. بالخلعة شدات الفران وغوتات.. سمعو غير طموبيل ضربات فيهم من اللور\n\nسفيان: (شد راسو) طموبيلتي مشات اعباد الله\n\nرنيم: (شدات قلبها) يا ولد الحرام بغيتي تقتلنا.. اشداك تسدلي عيني اويلي ياويلي\n\nرنيم: شنو غنديرو دبا\n\nسفيان: نزلي تفاهمي معاه.. انا ماشي سوقي\n\nرنيم: (دلات شفايفها) عفاااك ياك انا ختك\n\nسفيان: صافي صافي سكتي.... هبط سفيان وبدات كطل عليه شوية وهي تنزل\n\nشاب: واش مكتشوفيش علاش وقفتي فوسط الطريق\n\nرنيم: س سمحلي اخويا راه ياله شديت البيرمي مزال فيا الخلعة\n\nشاب: وانا مالي ماشي سوقي\n\nسفيان: سمحلينا اخويا وانا غادي نتكلف ونصلحليك الطموبيل\n\nشاب: (بنفخة) واخة.. شاف فرنيم.. هاد المرة بعدي من السوكان واصلا العيالات ماشي ديال الطموبيلات سيري جلسي فداركم وتعلمي الشغل لي ينفعك ماشي هادشي\n\nرنيم: (شافت فسفيان) واش سمعتي داكشي لي سمعت ولا غير جابلي الله\n\nسفيان: (غمزها) صافي ماشي مشكل\n\nرنيم: كيفاااااش ماشي مشكل... ا سمعني نتا اشداااك لهاد الهضرة كاااملة.. ماالنا اش درناليك كاع\n\nشاب: ومزال زايدة بالغوات مكتحشميش والديك مرباوكش... نقزات عليه رنيم كتنتف وتقمش\n\nرنيم: يا ولد الحرام انا اصلا معصبة ونتا زدتي شعلتيني... نتوما اش دخل طاسيلتكم نتعلم الشغل دالدار ولا منتعلمش سير تعلملو نتا نييت يا الكلب\n\nشاب: (كيدفع فيها) عيطو البوليس الناس\n\nرنيم: ايييه عيطوليهم هدا كيتحرش بيا... والله يا والديك حتى نوريك اوو زدتو فيييه\n\nسفيان: (جرها) تهدني اويلي مالك جعرتي\n\nرنيم: الحمار مسمعتيهش اش كيقول\n\nشاب: خويا عفاك غير دييها وسيرو\n\nسفيان: لا بلاتي نقادو الامور\n\nشاب: لا صافي الطموبيل انقادها انا... مشا ركب طموبيلتو وسفيان جر رنيم ركبها وركب.... رنيم قدات شعرها وحوايجها\n\nرنيم: افف عصبني\n\nسفيان: باااز معمرك مدابزتي حتى لليوم مالك\n\nرنيم: مشفتيهش اش قال على اساس راني دبا خدامة.. تفو\n\nسفيان: نتي لي مبغيتيش تخدمي معايا ودبا جالسة كتبردي غدايدك فالناس\n\nرنيم: تحرك وسكت قبل مانصدق مبرداهم فيك حتى نتا.... ديمارا سفيان وهو كيضحك مشاو للكافي وجلسو مجمعين على الهضرة والضحك\n\nسفيان: لي يشوفك يحكرك.. ناري شرشمتي الولد مسكين\n\nرنيم: (عوجات فمها) هو لي قلب عليا\n\nسفيان: هو قال هضرة ندمتيه عليها\n\nرنيم: (خنزرات) ياكما متافق معاه على ديك الهضرة\n\nسفيان: لا لا وانا نقدر.. سمحيلي الالة\n\nرنيم: وهكااك.... بقاو مجمعين عاد وصلها للدار ومشا دا طموبيلتو تصلح\n\nمرت الايام ورنيم رجعات لحالتها القديمة.. جالسة غير فالدار مكدير وااالو حتى لهاد النهار سمعات الدقان.. ناضت حلات الباب وهي تصدم بالعائلة لي جاو... سلمات عليهم ودخلو جات الام حتى هي سلمات عليهم وجلسو.... كانو عمامها بجوج وعيالاتهم وعمتها وراجلها.. وحتى من ولادهم وولد عمها حمزة اكيد.....\n\nكريمة: (باستهزاء) ايوا ارنيم لقيتي شي خدمة\n\nرنيم: لا اعمتي\n\nحمزة: اش عندها مادير بالخدمة هاهيا جالسة مرتاحة حتى تزوج\n\nسعاد: (طلعات فيها وهبطات) اييه وخا كبرات فالعمر\n\nرنيم: (ايوا اش غنقوليكم بغيتلك غبارة نتي وهاد ولدك وحتى هاد عمتي معاكم) الصمت\n\nماما: (شافت فبنتها بحزن) رنيم اجي تسخريلي ابنتي... ناضت للكوزينة وتبعاتها رنيم غير دخلات وهي تبدا تبكي.. صافي احبيبة متفقصيش راسك خليهم يهدرو حتى يشبعو\n\nرنيم: قالك العائلة الله يعطي لباباهم القطيعة.. اشمن عائلة هادي لي تشمت فيك\n\nماما: (عنقاتها) صافي احبيبة متبكيش\n\nرنيم: فاش يجي بابا غادي نقولهالو\n\nماما: واخة ياله مسحي دموعك وسيري خرجي يضربك الهوا شوية... خرجات رنيم كانت جردة فدربهم مشات جلسات فيها وبقات كتفكر..... دازت شي ساعة وهي ترجع للدار مشات نيشان لبيتها.. دخلات وهي تسد الباب عليها بالساروت.. دارت وهي تلقا حمزة\n\nرنيم: (بصدمة) اش كدير هنا\n\nحمزة: توحشتك وجيت نشوفك\n\nرنيم: عفاك خرج من بيتي.. دارت بغات تحل الباب وهو يجبدها لعندو\n\nحمزة: (كيشم فشعرها) انا مزال كنبغيك ومستاعد نضحي على قبلك بكلشي غير كوني ليا\n\nرنيم: (كتحاول تبعدو) طلق مني حرام علييك... متنساش بلي نتا مزوج وأب لطفل من الفوق\n\nحمزة: نتخلا على كلشي على قبلكك\n\nرنيم: والله تنغوت ونشوهك الى مخرجتيش... كلاها مع الحيط وحدر وجهو لجهتها وهي كتركل بين يديه... شافتو قرب لفمها وهي دور وجهها بالزربة.. باسها فحنكها وحدر لعنقها كيبوس وهي كتبكي\n\nرنيم: ماما بابا هئ هئ... سدليها فمها وحاكمها مزيان\n\nحمزة: شششش انا كنبغيك وغادي نتزوج بيك.... فلحظة غفلاتو وضرباتو لحجرو خلاتو معوج وهي تحل الباب بالزربة وخرجات.. دخلات للطواليط وسدات عليها وبدات كتبكي... دقات قلبها تسارعو ويديها كيترعدو.. غسلات وجهها وبقات مدة حتى حسات براسها ارتاحت عاد خرجات طلات على البيت من بعيد وهي تلقا تسنيم عاد دخلات وسدات الباب\n\nتسنيم: مال وجهك مخطوف\n\nرنيم: و والو... جلسات فوق الناموسية حاطة يديها على قلبها وكتفكر الخوف تملكها\n\nتسنيم: (قربات لعندها) ختي ماالك\n\nرنيم: د داك الحمار باسني هئ هئ\n\nتسنيم: كيفااش شكون هدا\n\nرنيم: حمزة\n\nتسنيم: ولد الحرااام.. صافي احبيبة متبكيش عفاك.... عنقاتها ورنيم كتبكي حتى ارتاحت..... جات ماماها عيطاتلهم يتعشاو نزلات وهي محاملاش تشوف فيه... دخلات جلسات وبقات سهيلة مراتو كتخنزر فيها مداتهاش فيها.... تعشاو مجموعين وناضت عاونات ماماها جمعات الطبلة.... حطو اتاي وجلسو\n\nسعيد: خويا هاد النهار جينا مجموعين فنيتنا واحد الحاجة\n\nبابا: شناهيا\n\nسعيد: نزوجو رنيم لحمزة\n\nبابا: كيفاش ياك هو مزوج\n\nحمزة: اه اعمي مي الشرع عطانا ربعة\n\nبابا: اييه عندك الحق.. نتوما بيتكم..... طلعات رنيم معصبة مكرهتش ضربو قدامهم.. مشات نعسات حيت متأكدة باباها مغاديش يبغي\n\nصبح الصباح فاقت رنيم كتكسل هبطات تفطر.. ملقاتش العائلة وبدات كضحك فخاطرها باينة باباها بهدلهوم\n\nرنيم: صباح الخير\n\nبابا/ماما: صباح الخير... جلسات كتفطر\n\nبابا: هانتي دبا مع ماماك.. من اليوم بداي تعلمي طيبي\n\nرنيم: علاش غادي نتعلم نطيب ابابا\n\nبابا: نتي معولاش تزوجي وتسكني فدارك بوحدك\n\nرنيم: (تصدمات) ك..كيفاش\n\nبابا: راك كبيرة دبا وواعية ياله نخليكم دبا ونبغي فأقل من سيمانة ندوق شي حاجة من ماكلتك..... ناض خلاها مصدومة\n\nرنيم: ماما اش كيقول بابا\n\nماما: (دوزات يديها على شعرها وهضرات بحزن) كبرتي ابنتي وغادي تبعدي عليا.. ياله نوضي نبداو\n\nرنيم: لا اماما انا مبغاش نتزوج.. وباش بغيتوني نتزوج بهداك الحمار ومزوج من الفوق حشووومة عليكم\n\nماما: (تنهدات) لي مكتابة ليك هي لي غتكون.. ياله نوضي\n\nرنيم: لا اماما.... طلعات كتجري لبيتها سدات الباب وجلسات كتبكي.... بقات هكاك حتى وصلات وقيتة دالغذا\n\nبابا: فيناهيا رنيم مبانتليش\n\nماما: مبغاتش راه طلعات من قبيلة وهي كتبكي.. كون غير هدرتي معاها وشرحتيليها\n\nبابا: مغادي نشرحلها والو وهي غادي تنفذ داكشي لي قلتليها... طلع لعندها وحل الباب لقاها متكية ودموعها على خدها... رنيم\n\nرنيم: (ناضت) نعام ابابا\n\nبابا: علاش مدرتيش داكشي لي قلتليك\n\nرنيم: عفاك ابابا مديرليش هكا هئ هئ.. انا كنكره حمزة والبارح جا تهجم عليا فبيتي.. مبغييتش نتزوج بيه\n\nبابا: كيفاش\n\nرنيم: انا طلعت لبيتي هئ هئ ولقيتو فاش جيت نخرج شدني وحاول...\n\nبابا: شنو دار\n\nرنيم: باسني هئ هئ وحاول يدير كثر كون مهربتش\n\nبابا: علاش مقلتيهاليش\n\nرنيم: خفت نوض المشاكيل مع العائلة واصلا هما مكيحملونيش.... خرج باباها وزدح الباب حتى قفزات.... بعد مدة هبطات\n\nرنيم: فين بابا\n\nماما: راه خرج اجي تغذاي... تغذاو مجموعين ومشات جلسات فالبيت كتفرج... حتى جات عندها ماماها\n\nماما: اجي عاونيني\n\nرنيم: فاش اماما\n\nماما: بغيت ندير الملوي ونتي لي غاديريه ومبغيتش اعتراض ياله نوضي\n\nرنيم: (تنهدات) وااخة.... ناضت كتجر فرجليها دخلو للكوزينة وبدات كتورييها وطبق داكشي... حتى كملو شي جا عوج شي محروق\n\nرنيم: اففف يدي تحرقو\n\nماما: هههه يدين ميكة عندك... وا ملويي هدا تبارك الله\n\nرنيم: مالو راه زوين\n\nماما: مممم لا باينة.... جات تسنيم وشادي تجمعو بربعة يديرو كسكروط غير داقو داكشي وهما يلوحوه... عاادي فالمرة اللولة يوقع هكا متقلقييش\n\nرنيم: (معوجة فمها) واخة..... وصل الليل وناضت رنيم وماماها كيطيبو العشا... رنيم عجبها الجو حسن ماتجلس غير كتفكر... كانت ماماها حريصة انها توريها داكشي بأصولو ورنيم متبعا معاها...... دخل باباها مشافش جيهتهم مشا نيشان لبيتو\n\nمرت الايام ورنيم كتعلم الطياب... الاب ديالها مكيهضرش معاها وهي حسات بيه بلي معصب حتى لهاد النهار كانت كطيب الغذاء دايرة الطاجين... وجمعات الكوزينة وهو يدخل عندها باباها وفيديه كتوبا\n\nبابا: رنيم\n\nرنيم: نعام ابابا\n\nبابا: هاكي هاد الكتوبة خدمي فيهم... مسحات يديها وخداتهم من عندو قراتهم وهي تشوف فيه باستغراب\n\nرنيم: هادو ديال TOFFEL (امتحان ديال اللغة الانجليزية)\n\nبابا: اه الشهر الجاي عندك امتحان راني قيدتك وخلصت\n\nرنيم: وعلاش غادي ندوزو\n\nبابا: غير قراي دبا وشديه عاد نهضرو من بعد اوكي\n\nرنيم: (بعدم فهم) اوكي......... دوزات رنيم شهر كتبريباري فدوك الكتوبا وكل ليلة طيب العشا... تعلمات طيب وماكلتها لذيذة... دوزات هاد النهار الامتحان كان باباها وصلها ورجعها..... دازو ايام حتى دخل الاب عيان\n\nماما: مالك بنتيلي عيان\n\nبابا: افف طاكسيات بالسيف باش شديت واحد\n\nرنيم: (باستغراب) علاش ركبتي ابابا فالطاكسي واش الطموبيل خسرات\n\nبابا: لا بعتها\n\nرنيم: هي باغي تشري شي وحدة اخرى\n\nبابا: لا غذا انمشيو انا وياك بغيت نحطليك هاد الفلوس فالكونط ديالك\n\nرنيم: (تصدمات) علاش\n\nبابا: هكاك وصافي ياله نوضي حطيلينا نتعشاو راه فيا الجوع..... كان الاب ديجا باع واحد الارض جمع دوك الفلوس ومشاو حلو كونط بسمية رنيم وحطليها الفلوس... مشاو لواحد القهوة جلسو فيها\n\nبابا: دبا غادي نشرحليك كلشي\n\nرنيم: (بحماس) واخة\n\nبابا: تقريبا شهراين هادي تلاقيت بصديق ليا وعاودتليه عليك ونصحني بأنني نصيفطك تقراي فكندا وحتى انا عجباتني الفكرة.. مشيت قلبت شوية فالانترنيت والفكرة دخلاتلي لراسي... تما فاش رجعت ولقيت العائلة عندنا\n\n#فلاش_باك\n\nحمزة: اه اعمي مي الشرع عطانا ربعة\n\nبابا: اييه عندك الحق.. طلعو لبيتكم... طلعات رنيم وتسنيم للبيت وهو يدور شاف فيه\n\nبابا: شناهما أركان الاسلام\n\nحمزة: الصمت\n\nبابا: سؤال بسيط معارفش الجواب ديالو زيد عليها معمري شفتك كتصلي ولا حاط جبهتك فوق الصلاية... هادشي لي عارف فالاسلام الشرع عطاك ربعة.. محشمتيش هاهيا مراتك حداك وراك اب دبا.. معندك حتى سبب لي يخليك تفكر تزوج مرة اخرى\n\nحمزة: انا اعمي كنبغي.. \n\nبابا: (قاطعو) سككت ومتكملهاش... حتى الى محشمتيش منا حشم من مراتك لي جالسة حداك وكتسمع فيك.... سمعني اولدي مزيااااان.. بنتي معطيتهالكش ونتا ديال راسك نعطيهاليك دبا ونتا مزوج ووالد... معمرك تحلم تزوج ببنتي واصلا شكون قاليكم انا باغي نزوج بنتي... انا اسيدي باغيها تبقا حدايا\n\nكريمة: ولوااه اخويا البنت مصيرها الزواج\n\nبابا: العقول المتخلفة لي كتقول هكا... البنت خاصها تقرا وتوعا.. البنت خاصها دير مستقبالها... المستقبل لي هو شهداتها وخدمتها... البنت فاش تكون قارية ومثقفة وتزوج غادي تبنيلينا جيل واعي ومثقف.... جيل خالي من هاد المجرمين والمكبوتين لي عمرو لينا الدنيا... المرأة هي نصف المجتمع وهي التي تربي النصف الاخر... اذا كانت المرأة فاسدة فسد المجتمع..... كنظن شرحتليكم شنو كاين وهاد الموضوع غادي يتسد هنا ومعمرو يتجبد...... كلشي سكت ملقاو ميقولو حدهم ناضو وخرجو ديك الليلة شدو الطريق لديورهم\n\nفاش عرف باباها بلي حمزة تهجم عليها خرج ركب طموبيلتو وشد الطريق للفيلاج... بعد ساعات كان وصل دخل نيشان للدار\n\nسعيد: (بنفخة) السلام\n\nبابا: فين حمزة\n\nسعيد: اش بغيتيه ياكما نسيتي شي هضرة مقلتيهاليهش\n\nبابا: اه فينو... بانلو هابط من الدروج وهو يمشي لعندو عطاه بونية لوجهو... الحمااار نتا تهجم على بنتي الكلب... شدو كيضرب فيه ويعاير..... من اليوم منبغيش نشوفك فداري سمعتيني\n\nسعيد؛ (جرو) اش هادشي كدير فيه... ماشي حشومة عليك ضرب ولدي\n\nكريمة: خوياا مالك مع حمزة مسكين اش دارليك\n\nبابا: هاد الكلب تهجم على بنتي فبيتها داك النهار لي جيتو\n\nكريمة: ومالو غير هو لي غلط وزعما هي بريئة\n\nبابا: (بحرقة) عرفتو كنفكر غير الى مشيت مت.. كنظن مغاديش ترحمو ولادي.. شاف فخوه.. ياك اخويا لي فمقام الاب ديالي... دبا انا الى مت غادي تاخذو حريتكم وتقدرو ديرو مابغيتو فبناتي... ياخسارة الدم لي بيناتنا... انا غادي دبا مي نعاود هضرتي مرة اخرى منبغيش ولدك يدخل لداري مرة اخرى.. شاف فختو.. وحتى نتي منبغيكش فداري\n\nكريمة: ياااك اخويا على قبل ديك الحرباية\n\nبابا: (كيغوت) بنتيييي هاديك سمعتيني... ديما كنتي كتسمميها بهدرتك وانا ساكتليك حتى اليوم وباراكة... يا حصرى العمة كتكون بحال الاب ولا الام لي تحن فولاد خوها ماشي العكس..... خرج ركب طموبيلتو ورجع للدار\n\n#الحاضر\n\nبابا: ايوا الالة نتي مكتعرفيش طيبي وانا منقدرش نصيفطك لشي بلاصة وتسكني بوحدك ونتي مكتعرفي تقلي حتى بيضة ههههه.. داكشي علاش قلتليك نوضي تعلمي طيبي\n\nرنيم: وانا سحابلي باغي تزوجني لهاداك\n\nبابا: بزاف عليه... نتي الأميرة ديالي منقدرش نقلقها... دبا المهمة ديالك منين يوصلك ديبلوم دفعي للجامعات.. ااه قبل مانسا قاليا صاحبي صعيب ديري دكتوراة تما حيت كيخص استاذ لي يقبلك ماشي الجامعة... فكرت تعاودي الماستر ديالك تما بشعبة مختالفة على هادي لي عندك... ومن بعد عاد دفعي للدكتوراة ديك الساعة اتجيك ساهلة حيت اتكوني كتعرفي الاساتذة\n\nرنيم: (بحماس) وي عندك الحق... شكرا ابابا على كلشي\n\nبابا: انا باباك الحمقة... ياله نمشيو للدار دبا.... ناضو شدو طاكسي صغير وصلهم للدار........ يوم جديد خرجات رنيم تلاقا بسفيان لي كانت عاوداتلو شنو كاين فالتليفون\n\nسفيان: هاي هااااي الناس ديال كندا منتقادوش عوتاني\n\nرنيم: شفتيني مشيت بعدا\n\nسفيان: راك غاادية بلا ماتخممي.. ايوا اش بغيتيني\n\nرنيم: معرفتش ندفع للجامعات وبغيتك تعاوني\n\nسفيان: مرحبااا على الراس والعين... جبدات البيسي ديالها حطوه وبداو كيصيفطو.. داز الوقت وهما محاسينش حتى شافت ساعتها لقاتها 8 دالليل وهي تجمع الوقفة\n\nسفيان: دبا سالينا.. خاصك تصيفطي غير الضوسي لكل جامعة\n\nرنيم: ويي صافي غدا انصيفطليهم\n\nسفيان: واخة ان شاء الله......... دازت الايام ورنيم كتصيفط جاها قبول من واحد الجامعة.. ناضت جمعات ملف طلب الفيزا للدراسة ودفعاتو للقنصلية وبقات كتسنا....... بعد مرور شهر وصلها القبول والفيزا خرجاتليها\n\nرنيم: (كتغوت بالفرحة) باابااااا مامااا خرجاتلي الفيزا\n\nبابا: (عنقها) مبروك علييك ابنتي.... عنقاتها ماماها شوية وهي تقلبها رنيم بكا\n\nرنيم: هئ هئ مبغيتش نمشي خليوني معاكم عفاك\n\nبابا: (ضحكاتو) ههههه حمقة.. اش بغيتي تبقاي ديري عندي هنا فالدار.. صافي براكة عليك جمعي حوايجك وسيري من هنا\n\nرنيم: (كتمسح دموعها) يااك ابابا صافي سخيتي بيا\n\nماما: واش كاين ابنتي لي كيسخا بكبدتو مي مستقبلك هو اللول\n\nتسنيم: هئ هئ\n\nماما: مالك نتي عاود\n\nتسنيم: بغيت حتى انا نمشي لكندا\n\nبابا: ههههه قراي بعدا هنا شدي ديك الاجازة ونشوفو\n\nشادي: وانا\n\nبابا: نتا غادي تجلس لوالديك هنا فالمغرب\n\nشادي: ياااك الواليد\n\nبابا: (ضربو لراسو) انا باباك...... هكا دوزو الليلة وهما مجمعين.. نهار جديد وجات العائلة من غير حمزة والعمة\n\nمحمد: خويا عادل ياكما كاين باس علاش جبتينا هنا\n\nبابا: كل خير الحمد لله... السيمانة الجاية رنيم غادي تمشي لكندا\n\nالكل: (بصدمة) كيفاش\n\nبابا: غادي تمشي تكمل قرايتها تما والبارح خرجاتليها الفيزا\n\nسعيد: كيفاش دبا غادي تخليها تسافر\n\nبابا: اه\n\nمحمد: حنا معندناش البنات لي يعيشو بوحدهم\n\nبابا: كتهضرو على بناتكم ماشي على بناتي... انا جبتكم غير باش نقولهاليكم\n\nسعاد: (تفقصات) ايوا مبروك عليك............. بعد يومين كانت رنيم خارجة غادة تلاقا بسفيان حتى تلقاليها حمزة\n\nحمزة: بغيت نهضر معاك\n\nرنيم: (رجعت بخطوة للوراء) معندك فاش تهضر معايا\n\nحمزة: لا عندنا... جرها من يديها وهي كتغوت وتركل مي حتى واحد مداها فيها ولا حاول يعاونها... دخلها للطموبيل ومشا ركب وهو يكسيري... الخلعة شداتها جبدات تيليفونها بالتخبية دارتليه سيلونس وبدات كتكتب ميساج لسفيان بلا ماتعيق \"سفيان راه حمزة تعرضلي وركبني معاه فالطموبيل ماعرفت فين دايني شنو غندير راني خايفة\"... مفاتش دقيقة حتى وصلها ميساج \"حاولي تقوليلي فين نتي دبا وشعلي ج ب س\".... \"حنا دبا خارجين على الرباط\"... \"اوكي\"...... عند سفيان لي ناض بالزربة ومشا لدارها دق حلاتلو ماماها\n\nماما: سلام ولدي فين رنيم\n\nسفيان: خالتي واش كاين عمي\n\nبابا: شنو بغيتي\n\nسفيان: عمي حمزة تعرض لرنيم وداها معاه\n\nبابا: كيفااااش\n\nماما: اويلي بنتيي\n\nسفيان: راهم دبا فالخرجة ياله نمشيو...... ركبو بجوج وخلاو ماماها كتبكي.. مشا سفيان مكسيري وكيهضر مع صاحبو لي متبع ج ب س ديالها....... عند رنيم لي وصلها للغابة ونزلها\n\nرنيم: فين جايبني واش تسطيتي\n\nحمزة: (بابتسامة) اليوم غادي تولي ديالي\n\nرنيم: (جمدليها الما فالركابي) عفاك احمزة مديرلي والو.. اعتابرني بحال ختك فاطمة\n\nحمزة: (صرفقها) علاش مكتبغينيش.. علاش مبغيتيش تزوجي بيا... ودبا باش زدتيها باغية تسافري وتخليني.. هادي هي لي منقبلش.... دفعها حتى طاحت وطلع من فوقها وهي كتحاول تقاوم وتبكي... حيدليها كبوطها بقات غير بديباردور وهي كتغوت وتبكي... هبط لعندها كيبوس فيها وهي كتحاول تبعد وجهها..\n\nهبط لعندها كيبوس فيها وهي كتحاول تبعد وجهها... وكتبعد وجهو بيديها... ماحس حتى جاتو ركلة لوجهو داخ.. كان سفيان لي ضربو.. وقف رنيم بالزربة وحيد الفيستة ديالو لبسهاليها وهي كترجف مقداش توقف.. غير هو لي شادها... باباها فاش شافها هكاك كحالت الدنيا فعينيه مشا نيشان لعندو كيضرب فيه ويعاير حتى وصلو البوليس... هزوه ركبوه وداوه للكوميسارية... رنيم كانت معنقة سفيان وهي كتبكي حتى سخفات بين يديه... هزها بالزربة حطها فالطموبيل ركب حداها باباها وهو معنقها.. وسفيان كسيرا نيشان للكلينيك.. دخل الطبيب كشف عليها وخرج\n\nبابا: مال بنتي\n\nالطبيب: متخافش راه غير نزليها الضغط.. وراها فايقة دبا.. ترتاح شوية وممكن تخرج\n\nسفيان: شكرا... دخلو لعندها لقاوها متكية وكتبكي\n\nبابا: (شد يديها) صافي احبيبة باباها متبكيش عفاك\n\nرنيم: هئ هئ باباا هو حاول...\n\nبابا: (باس راسها) صافي ابنتي نسااي\n\n《 احضنوا الفتاة جيداً و اخبروها أنها بخير..\n\nاخبروها ان لا شيء من ما تخاف سيكون و انها جميلة و ستظل شريفة عفيفة كما أرادت \n\nاخبروها ان أصدقائها وجيرانها وعائلتها في انتظارها لتكمل دراستها و تحقق أحلامها\n\nوأنه بعد أيام ستنسى ولن تتذكر هذه اللحظة الحقيرة\n\nاحضنوا الفتاة جيداً و اخبروها أنها بخير》\n\nداوها للدار دخلوها وماماها مخلوعة عليها فاش شافتها هكاك.. كانت صفرة وعينيها منفوخين بالبكا... دخل معاهم سفيان... جلسو مجموعين فالبيت\n\nماما: رنيم مالك ابنتي.. شنو دارليها هداك\n\nبابا: داك الحمار حاول يغتاصبها مي غير بلاتي على والديه\n\nماما: اويلي على ولد الحرام.. جلسات حداها وعنقاتها وهي تبدا رنيم كتبكي.. صافي ابنتي عفاك متبكيش\n\nبابا: طلعيها لبيتها وخليها ترتاح\n\nسفيان: عمي نمشيو انا وياك للكوميسارية\n\nبابا: واخة اولدي ياله... خرجو بجوج ركبو وشدو الطريق.. شكرا اولدي على كلشي\n\nسفيان: مدرت والو اعمي هاديك راها ختي... ابتاسم باباها وهو يغوبش فاش تفكر بنتو فديك الحالة.... وصلو للكوميسارية ودخلو\n\nالضابط: تفضلو.. نتا اب البنت لي تعرضات لمحاولة اغتصاب ياك\n\nعادل: اه انا\n\nالضابط: فيناهيا بنتك\n\nعادل: راها عيانة وديتها للطبيب ودبا راها فالدار كترتاح\n\nالضابط: اوكي مي غذا ضروري تجي باش ناخذو اقوالها\n\nعادل: واخة\n\nالضابط: نقدر دبا نعرف كيفاش عرفتو راها تما\n\nسفيان: (جبد تيليفونو) هي صيفطاتلي ميساج وتبعها صاحبي ب ج ب س وفاش وقفو وتحدد المكان بالضبط هو لي يعيطليكم\n\nالضابط: (شد التيليفون قرا الميساجات) شنو كتجيها\n\nسفيان: غير صديقها\n\nالضابط: اوكي المهم غذا تجي بنتك ناخذو اقوالها ومن بعد غادي نحولو القضية للمحكمة باش ياخذ الجزاء ديالو\n\nعادل: واخة شكرا.... خرجو وصل سفيان باباها للدار عاد مشا هو.... رنيم لي منين خرج باباها وسفيان طلعات لبيتها وعطاتها غير للبكا.. تسنيم وماماها جالسين حداها معنقينها حتى من شادي بكا فاش شاف ختو بديك الحالة...\n\nصبح الصباح ناضت رنيم وراسها كيزدح بكثرة البكا لي بكات.. غسلات وجهها ومشات لبسات حوايجها ونزلات لقات سفيان جالس كيفطر شافها وهو يوقف\n\nسفيان: كيبقيتي\n\nرنيم: سافا حمد الله... شكرا على وقفتك معايا\n\nسفيان: (ضربها لراسها) راني خوك الحمقة.. اجي جلسي تفطري.... جلسات كلات شوية ورجعات اللور... ناضو خرجو بثلاثة فاتجاه الكوميسارية... بعد دقائق كانو وصلو غير دخلو وهما يلقاو العائلة تما... شافوهم وهما يخنزرو\n\nسعيد: اش هادشي سمعت مدخلين ولدي للحبس\n\nسعاد: يااك اخويا عادل مدخلي ولدي للحبس محشمتيش\n\nبابا: (بعصبية) ولدكم كان غادي يغتاصب بنتي واش كتفهمو ولا شنو\n\nفاطمة: كلشي منك ابنت الحرام.. باغيا دخلي خويا للحبس.... نقزات عليها بغات تضربها وهو يتعرضليها سفيان ودفعها\n\nسفيان: (تعصب) اش هاد الهمجية.. جمعي راسك ولا نصيفطك حدا خوك\n\nكريمة: وشكون نتا بالسلامة\n\nسفيان: خوها... انا خووووها.. عرفتها غير فالمدرسة ودرتها ختي وكثر... ماشي بحال ولدكم لي تربات معاه من الصغر وفاللخر غدرها... كلشي سكت.. زيد اعمي... دور يدو على رنيم معنقها ومشاو دخلو للمكتب\n\nيتبع"
  },
  {
    "id": "1",
    "title": "لأني أنثى الجزء الثاني",
    "desc": "\nخذا الضابط أقوالها وهو يخرجها سفيان وبقا الاب ديالها لداخل كيهدر معاه\n\nسفيان: صافي ارنيم براكة من البكا اجي جلسي هنا\n\nرنيم: لا ديني من هنا مبغاش نشوف وجههم\n\nسفيان: واخة... شدها من يديها وخرجها حتى تعرضليها عمها سعيد\n\nسعيد: رنيم بنتي سامحي لولد عمك عفاك.. متخليهش يتكرفص فالحبس\n\nرنيم: لا اعمي نتا ماشفتي والو.. ماشفتيش شنو دارلي.. ولدك عطاني العصا وحيدلي حوايجي.. ولدك خدالي كرامتي.. منقدرش نسامحو\n\nسعيد: هو كيبغيك وفاش عرف غادي تسافري مبقاش فعقلو\n\nرنيم: الى مبقاش فعقلو هاهو الحبس غايديرلو العقل... خرجات وخلاتو واقف....\n خرج الاب ديالها مشافش جيهتهم مشا نيشان للطموبيل.. ركب حدا سفيان \nوتحركو..... بعد يومين وصلات الجلسة... كانت رنيم وباباها وسفيان \nفالمحكمة... أدلت بأقوالها مرة أخرى... وفالاخير القاضي حكم عليه ب3 اشهر \nلأنه لم يكن هناك اثار ضرب وعنف جسدي... خرجو وهي مفقوصة مي دغيا تناسات \nفاش تذكرات بلي بقاليها يومين وغادي تسافر وتبعد عليه.... دوزات دوك الايام\n وهي كتجمع فحوايجها ووراقها والمسائل ديالها.. هاد الليلة كان جاي سفيان \nووالديه يتعشاو عندهم.. تعاونات رنيم وماماها حتى وجدو كلشي... سمعو الدقان\n مشات بالزربة رنيم حلات الباب.. كان سفيان.. جراتو من يديه دخلاتو بالزربة\n وخرجات عنقات ماماه\n\nسفيان: وانا كنت بايت معاك حتى مباغياش تسلمي عليا\n\nاب سفيان: ههههه مالك جاتك الغيرة\n\nرنيم: توحشتك اخالتي\n\nام سفيان: حتى انا ابنتي.. كيدايرة لباس عليك\n\nرنيم: الحمد لله دخلي... دخلاتها وسلمات على العميد ودخلو تعرضاتليهم \nماماها سلمات عليهم ورحبات بيهم... دخلو وتسالمو مع باباها... تجمعو وناضت \nماماها حطات براد داتاي مع الكاطو... تعارفو وعاد عرفو بلي رنيم كتشبه \nلبنتهم لي ماتت... وداكشي علاش سفيان تقرب منها... بقاو فيهم... حلات \nالجلسة بالتعاويد والضحك... تحط العشا وتجمعو عليه\n\nسفيان: الناس غذا ايمشيو لكندا.. منتقادوش عوتاني\n\nرنيم: (خسرات وجهها) متفكرنيش عفاك\n\nسفيان: نمشي معاك الى بغيتي\n\nرنيم: اخويا حجااارك يشدوك انا باغة نتفك منك ونتا تابعني\n\nالكل: هههههههههه\n\nاب سفيان: وبعدا كاين شي حد لي يستقبلك فالمطار\n\nبابا: اه عندي واحد صاحبي وهضرت معاه غادي يستقبلها الايام الاولى على ماتقاد امورها\n\nاب سفيان: ويي احسن حاجة.. الله يعاونك\n\nرنيم: اميييين... كملو العشا وتوادعو.. مشات رنيم تحشات فبلاصتها والخوف \nمسيطر عليها من المستقبل وشنو مخبي ليها... جات تسنيم تحشات حداها وعنقاتها\n\nتسنيم: غادي نتوحشك\n\nرنيم: وانا كثر... دخل شادي عندهم\n\nشادي: ناعسين حدا بعضياتكم ومخليني بوحدي.... مشا جر ناموسية ديال تسنيم لصقها مع ناموسية رنيم.. وهو يتكا وعنق رنيم من الجهة الاخرى\n\nشادي: دبا نتي غادي تمشي لكندا دبري على خوك بشي زعرة\n\nرنيم: (ضرباتو) مكتحشمش الباسل\n\nشادي: واش هادشي فيه الحشمة... بقاو مجمعين بثلاثة حتى نعسو.. صبح الصباح \nفاقت الام دخلات للبيت وهي تلقاهم ناعسين بثلاثة نزلو دموعها وهي كتفكر بلي\n اليوم غادي تودع بنتها\n\nبابا: (من موراها) حاولي متبكيش قدامها راكي عارفها كيدايرة\n\nماما: (كتمسح دموعها) واخة............ رنيم مزيرة ودموعها شداهم بزز.. \nخرجات هي وباباها الباليزات تلقاليهم سفيان حط الباليزات فالكوفر وركب.. \nركب حداه باباها.. ورنيم وتسنيم وشادي وماماها ركبو اللور غاديين فاتجاه \nالمطار... بعد دقائق كانو وصلو للمطار دخلو مجموعين... بداو كيسلمو عليها \nوهي كتبكي\n\nبابا: الى غتبقاي كتبكي هكا ياله نرجعو\n\nرنيم: (كتمسح دموعها) غادي نتوحشكم\n\nبابا: (عنقها) صافي احبيبة.. حنا غنبقاو نهضرو ابيل فيديو كل نهار اوكي\n\nرنيم: واخة... سلمات على ماماها وخوتها وصلات لسفيان وهو يمدليها يديه... قربات منو عنقاتو وهي كتبكي\n\nسفيان: (كيدوز يديه على ظهرها) براكة من البكا ولا نهزك نهرب بيك وتصدقي لا كندا لا والو\n\nرنيم: (ضحكها) ههه صافي واخة... مسحات دموعها وجرات باليزاتها ومشات\n\nقدات اجراءاتها.. ومشات طلعات للطيارة جلسات وبدات كتبكي... سمعات المضيفة \nكتعطي التعليمات ديالها... مسحات دموعها ودارت الصمطة هزات تيليفونها لي \nكانت دايرالو مود افيو دارت الكيت فودنيها وبدات كتسمع الموسيقى.... محسات \nبراسها حتى داتها عينيها... فاقت على شي حد كيفيقها... كانت المضيفة هزات \nتيليفونها حطاتو فصاكها وهزات المونطو لبساتو... خرجات ضرب فيها داك الريح \nالبارد.. خرجات ابتسامة صغيرة رغم خوفها... سالات اجراءتها ومشات خدات \nباليزاتها وخرجات.. كدور عينيها كتقلب حتى بانتليها لافتة هازها رجل مكتوب \nاسمها وهي تتقدم جيهتو وهي حشمانة\n\nرنيم: سلام انا هي رنيم\n\nالرجل: اهلا بنتي انا عمك اسماعيل... ياله نمشيو... جر معاها باليزاتها \nركبو الطموبيل وهما يمشيو.. بعد دقائق كانو وصلو للدار... نزلو الباليزات \nودخلو للدار تعرضاتليه مراتو رحبات برنيم\n\n....: مرحبا بيك ابنتي\n\nرنيم: شكرا اخالتي وسمحولي\n\n....: لا متقوليش هكا وانا خالتك مروى\n\nرنيم: شكرا اخالتي\n\nمروى: ياله زيدي دخلي.... دخلو للبيت.. جلسات رنيم وهي حشمانة\n\nمروى: اعتابري الدار دارك ابنتي متحشميش.. شوية غيدخلو ولادي وتعرفي عليهم\n\nرنيم: (بابتسامة) واخة... بقات جالسة حتى جابليها اسماعيل التليفون\n\nاسماعيل: هاهو باباك\n\nرنيم: (خدات التيليفون) الو بابا\n\nبابا: بنتي سافا\n\nرنيم: حمد الله ابابا ونتا\n\nبابا: بيخير وراه كلشي كيسلم عليك.. راني هضرت مع عمك اسماعيل وغذا ايمشي \nمعاك تسجلي فجامعتك ويوريك شوية المدينة باش تعرفي تحركي فيها واخة\n\nرنيم: واخة اباباتي\n\nبابا: كوغااااج ومضعفيش... وفوقما بغيتي تعاودي شي حاجة انا ديما هنا نسمعك وخا نعرف نجي حتى لعندك اوكي\n\nرنيم: شكرا ابابا على كلشي.. وكنواعدك غادي ندير كل جهدي باش نفرحك وتفتاخر بيا\n\nبابا: واخة هاحنا غنشوفو واش غتبقاي على وعدك\n\nرنيم: واخة ابابا\n\nبابا: ياله تصبحي على خير احبيبة وغذا انهضر معاك نشوف شنو درتي\n\nرنيم: واخة بونوي... قطعات ومدات التيليفون لعمها\n\nمروى: اجي ابنتي معايا\n\nرنيم: واخة... ناضت تبعاتها حتى دخلو لواحد البيت\n\nمروى: هانتي هاهوما باليزاتك بدلي حوايجك والطواليط راها حدا البيت... بدلي واجي تعشاي\n\nرنيم: واخة اخالتي... خرجات مروى ورنيم سدات الباب وحيدات حوايجها.. لبسات \nبيجامتها وجمعات شعرها بشفنجة... مشات للطواليط قضات حاجتها وتوضات.. رجعات\n للبيت صلات ودعات الله يوقف معاها... كملات وجمعات داكشي ورجعات باليزاتها\n فالجنب لبسات بانطوفتها.. طفات الضو وهي تخرج.. مع الخرجة تساطحات مع واحد\n الجسم.. هزات راسها وهي تلقا شاب يكون كبير عليها شوية.. رجعات خطوة \nللوراء\n\nرنيم: سمحلي مشفتكش\n\nالشاب: (بابتسامة جانبية) عادي.. نتي هي رنيم\n\nرنيم: اه\n\nالشاب: انا طه..مد يديه ووجهو.. بعدات وسلمات عليه غير باليد\n\nرنيم: متشرفين.... مشات بالزربة وهو تبعها بعينيه\n\n\nرجعات للبيت لقات مروى كتحط العشا واسماعيل كيتفرج... بقات جالسة وحاسة براسها ممرتحاش.. شوية دخلات للبيت بنت لابسة بيجامة\n\nمروى: رنيم كنعرفك هادي بنتي ياسمين\n\nرنيم: (بابتسامة) متشرفين اختي\n\nياسمين: (بنفخة) مي توو... حدرات رنيم راسها كتلعب بيديها بتوتر.. حتى دخل طه\n\nمروى: ياله اجيو تعشاو.. تقدمات رنيم للطبلة وعينين طه تابعينها.. رنيم هذا ولدي الكبير طه\n\nرنيم: متشرفين اخويا\n\nطه: حتى انا.... تجمعو تعشاو فصمت كملو وناضت عاونات مروى فجميع ديال الطبلة\n\nمروى: سيري ابنتي لديك البيت فين بدلتي حوايجك تما غادي تنعسي\n\nرنيم: واخة وسمحولي تقلت عليك\n\nمروى: مكاين حتى مشكل تصبحي على خير\n\nرنيم: بونوي..... مشات رنيم للبيت.. دخلات وسدات الباب من موراها... تكات \nفناموسيتها وهي كتخمم حتى داتها عينها... صبح الصباح نهار جديد... فاقت \nرنيم دخلات للطواليط توضات ورجعات لبيتها.. صلات صلاتها ولبسات حوايجها.. \nجمعات صاكها فيه وراقها والفلوس لي عطاها باباها حتى هما هزاتهم..... خرجات\n لقاتهم كيفطرو جلسات معاهم فطرات... كملات وهي تخرج مع اسماعيل... غادة \nوكتشوف المدينة من الزاج ديال الطموبيل حتى توقفو قدام الجامعة... دخلو \nبجوج تسجلات وخلصات رسوم التسجيل.. قدات مسائلها ورجعها للدار.... داز نهار\n عادي.. اليوم مشات للجامعة بوحدها من بعد ماشرحليها اسماعيل فين غتمشي \nواينا طوبيس تشد.... دخلات وبقات كتسول حتى لقات الاونفي.. دخلات جلسات حدا\n واحد البنت.... بعد دقائق دخل البروف وبدات كتقرا وكتاخذ لي نوط معاه.. \nكانت مركزة معاه مزيان وفبالها تشد الماستر وتقرا الدكتوراة هادشي لي مسيطر\n على تفكيرها... مي خاصها تفكر بلي ضروري تلقا الكرا ميمكنش تبقا جالسة مع \nالناس... كملات وكانت خارجة وهو يبانليها اعلان قربات قراتو لقات ديال بنت \nبغات شريكة فالسكن.. خدات نمرتها وصونات عليها حيت كانت ديجا شرات نمرة \nجديدة... تافقو يتلقاو من بعد ساعة فالجامعة... جلسات كتسناها حتى صونا \nتيليفونها\n\n#الحوار_بالانجليزية\n\n....: فينك\n\nرنيم: انا واقفة قدام باب الجامعة\n\n....: صافي شفتك..... وقفات عليها بنت مكحلة عينيها والعكار فالكحل والظفار مصبوغين بالكحل ولابسة كلشي كحل.. انا كادي\n\nرنيم: احم وانا رنيم\n\nكادي: ممم تمشي تشوفي الدار\n\nرنيم: (حكات راسها وهي كتشوف فستيلها) لا دبا ممسالياش.. نقدرو نخليوها نهار اخر\n\nكادي: لي بغيتي... هضرو على ثمن الكراء وبلي ساكنة غير هي وبغات شي وحدة \nتعاونها فالكرا... رجعات رنيم للدار وهي كتفكر.. دخلات للبيت بدلات حوايجها\n وخرجات تعشات وهي ترجع للبيت.. تكات فوق ناموسيتها وهي كتفكر فشنو غدير.. \nحسات بشي حد دخل عندها.. دارت راسها ناعسة.. حسات بشي حد حيدليها الغطا \nوبدا كيدوز يديه عليها.. قلبها بدا كيضرب... حلات عينيها وهي تلقا طه\n\nرنيم: (جمعات راسها وجلسات) اش كدير هنا\n\nطه: (بابتسامة) نتي عجبتيني\n\nرنيم: عفاك خرج ومتعاودش تقربلي\n\nطه: (قربليها وحط يدو على شعرها) خلينا ندوزو هاد الليلة زوينة اش بانليك\n\nرنيم: (دفعاتلو يديه) خرج ولا غادي نغوت\n\nطه: لا الغوات ممعناش.. جبدها من رجليها حتى تكات وطلع من فوقها... حاولات \nتبعدو مي جسمو ضخم وهي غير على قد الحال.. قلباتها غوات وبكا... دخلات مروى\n وهي تلقاهم هكاك.... طه ناض بالزربة فاش شاف مو وهي تجمع رنيم راسها \nودموعها نازلين... ناض طه خرج\n\nمروى: شوفي حنا استقبلناك فدارنا مي مبغيتكش تجبديلي المشاكل.. رنيم بحال الى تصرفقات ناضت بلا هدرة.. كتجمع فحوايجها\n\nمروى: حتى للصباح وسيري الليل هدا... دارت راسها مسمعتهاش لبسات مونطو فوق \nبيجامتها.. هزات بوط لبساتو فرجليها.. هزات صاكها وجرات باليزاتها\n\nرنيم: (شافت فيها) ان شاء الله يوقع لبنتك هادشي وكثر\n\nمروى: ياااك انا جايباك لداري وفاللخر دعي على بنتي\n\nرنيم: اه والله يعطي لولدك القطيعة لهداك لي فرحان بيه المكبوت لاخر.. يمشي\n يشد ختو اما انا بزاااف عليكم... ضربات فيها وخرجات خلاتها مصدومة... \nخرجات فداك الليل كدور وكتفكر شنو خاصها دير\n\n\nهزات تيليفونها بتردد وهي تصوني على كادي\n\nكادي: هالو\n\nرنيم: انا رنيم ممكن تقوليلي العنوان باش نجي\n\nكادي: مممم نتلقاو حدا الجامعة\n\nرنيم: (بفرحة) اوكي.... مشات شدات الطوبيس.. بعد دقائق وقفات قدام الجامعة جلسات كتسنا شوية هاهي جاية\n\nكادي: هااي.. راه الدار قريبة من الجامعة\n\nرنيم: اه مزياان.... مشاو بجوج بعد دقائق كانو وصلو.. دخلو ورنيم كدور عينيها على المكان\n\nكادي: هاهيا بيتك... والكوزينة وبيت الجلاس مشروكة بيناتنا\n\nرنيم: اوكي شكرا... مشات كادي لبيتها وسدات رنيم الباب بالساروت... حيدات \nالمونطو وهي تسرح فوق الناموسية كتفكر حتى داتها عينيها.... دازت الايام \nعادية مابين القراية والدار والبحث عن عمل... حتى لهاد النهار دخلات للدار \nوهي تلقا ناس حتى هما لابسين غير الكحل\n\nكادي: هادو صحابي\n\nرنيم: اوكي... دخلات رنيم نيشان لبيتها وسدات عليها بالساروت... بدلات \nحوايجها وجبدات الكتوبا كتقرا.. شوية ناضت مشات للكوزينة هزات الما كتشرب..\n فاش كانت راجعة وهي تلقا كادي شادة يد واحد وكتمصلو دمو.. بقات رنيم غير \nكتشوف ومصدومة.. دخلات لبيتها بالزربة وسدات عليها.. جلسات فوق الناموسية \nوبقات كتفكر شوية سمعات اصوات فشكل... خرجات وهي تشوف ابشع منظر... كانو \nكاملين عريانين وشي ناعس مع شي.. كاينين حتى البنات مع بعضياتهم والدراري \nمع بعضياتهم.. كادي كانت مع واحد... عيفوها مشات كتجري للطواليط كترد... \nدخلات للبيت وقلبها كيتهز ويتحط.. الصورة مبغاتش تمشيلها من عينيها.. سدات \nالباب بالساروت وبقات كتفكر.. ضروري تخرج من هنا مي فين غتمشي... صبرات حتى\n صبح الحال وهي تجمع باليزاتها وخرجات... مشات للجامعة بباليزاتها تقرا... \nجلسات حدا واحد البنت لي طلعات فيها وهبطات\n\n....: سمحيلي نسولك\n\nرنيم: ويي\n\n....: انا كنت كنشوفك مع كادي وعارفة بلي ساكنة معاها.. مي دبا شفتك هازة باليزاتك علاش\n\nرنيم: (تنهدات) مبقاش عاجبني الحال معاها وصافي.. من بعد الدرس غادي نمشي نقلب على كرا عوتاني\n\n....: ممم معرفت كيدرتي صبرتي معاها.. هي معروفة هنا بدوك الممارسات لي كدير\n\nرنيم: انا ياله شفت البارح داكشي\n\n....: ايوا مزيان غير منين خرجتي سالمة.. حيت هي كانت من بعد فترة غادي تبزز عليك تنضامي ليهم\n\nرنيم: (حطات يدها على قلبها) افف الحمد الله.. شكرا\n\n....: بعد تفكير) تقدري تسكني معايا انا ساكنة بوحدي)\n\nرنيم: بالصح\n\n....: وي.. نعرفك على راسي بعدا.. انا كارمن\n\nرنيم: وانا رنيم\n\nكارمن: مورا الدرس نمشيو بجوج\n\nرنيم: اوكي...... سالا الدرس وهما يخرجو\n\nكارمن: اجي معايا راه عندي طموبيل\n\nرنيم: اوكي.... دارت باليزاتها فالكوفر وركبو بجوج\n\nكارمن: نتي منين جيتي\n\nرنيم: من المغرب الى كتعرفيه\n\nكارمن: وي كنعرفو.. مشيتلو واحد المرة فاش كنت صغيرة.. بعد صمت.. دونك نتي مسلمة\n\nرنيم: اه ونتي\n\nكارمن: مسيحية\n\nرنيم: متشرفين\n\nكارمن: حتى انااا\n\n\nوصلو للدار دخلات رنيم وهي تبهر بالمكان كان منظم وفيه ريحة زوينة\n\nكارمن: اجي معايا نوريك بيتك.. دخلاتها للبيت كانت كولها بيضة ومفرشة.. \nرنيم تسطات بالديكور... وعندها شرجم كبير والماريو.... خرجات من البيت \nوداتها للكوزينة وراتهاليها.. وراتها بيت الجلاس ولي فيها البالكون عينين \nرنيم تحولو لقلوبا\n\nكارمن: عجباتك الدار\n\nرنيم: بزاااف مي بشحال الكرا\n\nكارمن: فهادشي مغاديش نختالفو غير كوني هانية... تافقو على الثمن لي ناسب \nرنيم وبزاف... دخلات رنيم لبيتها جديدة وهي فرحانة.. بدات كتستف حوايجها \nفالماريو حتى كملات... هزات بيجامة عبارة عن شورط وتيشورت لأن الدار كانت \nسخونة... وهزات فوطة وهي تمشي للحمام دوشات ولبسات بيجامتها.. دورات الفوطة\n على شعرها وخرجات..\n\nكارمن: (بابتسامة) بالصحة\n\nرنيم: ميرسي\n\nكارمن: انا طلبت بيتزا شوية وغتوصل ونتعشاو بجوج\n\nرنيم: اوكي... دخلات لبيتها بدات كتنشف شعرها بالفوطة.. سمعات الدقان عرفات\n غتكون البيتزا جات وهي تخرج... لقات كارمن ياله جلسات فوق الطبلة\n\nرنيم: (جبدات الفلوس) بشحال\n\nكارمن: جلسي وكولي.. انا عارضاك للعشا\n\nرنيم: شكرااا... جلسو تعشاو وكل وحدة مشات لبيتها... نعسات رنيم لأول مرة \nمرتاحة منين جات لكندا.. لانه حتى فاش كانت مع كادي مكانتش مرتاحة بسبب \nتصرفاتها الغريبة.. صبح الصباح سجلات فيديو كتهضر فيه على شنو دارت وبلي \nدبا مع بنت اخرى ساكنة ومرتاحة وصورات بيتها وهي تصيفطو لعائلتها... حيت \nهما عرفوها ساكنة مع كادي مي ممرتحاش... كان اليوم السبت دونك مكايناش \nالقراية... لبسات حوايجها وخرجات وجدات الفطور\n\nرنيم: صباح الخير\n\nكارمن: صباح الخير\n\nرنيم: واش كاين هنا شي سوبر مارشي قريب\n\nكارمن: وي هانتي سيري نيشان ومع اول دورة على ليمن سيري فيها غتلقايه\n\nرنيم: اوكي... فطرات وهزات صاكها وخرجات.. فعلا كان سوبر مارشي قريب.. \nدخلات شرات كاع داكشي لي غتحتاج من خضر وفواكه.. والاشياء المعلبة.. الفوط \nالصحية... مشات خلصات ورجعات للدار.. بدات كدق وهي تحليها كارمن\n\nكارمن: انا انجيبليك الساروت راني نسيت\n\nرنيم: واخة... حيدات رنيم صباطها فالباب ودخلات داكشي للكوزينة.. عطاتها \nكارمن السوارت حطاتهم فصاكها ودخلات لبيتها... بدلات حوايجها وجبدات \nالطاجين لي كانت جايباه معاها من المغرب.... دخلات للكوزينة ستفات داكشي.. \nوبدات كطيب الغذا.. كملات وغسلات داكشي لي وسخات\n\nرنيم: كااارمن\n\nكارمن: وي\n\nرنيم: اجي تغذاي... جات كارمن وهي كتشوف باستغراب فالطاجين... رنيم جلسات وحيدات الغطا ديال الطاجين\n\nرنيم: جلسي تغذاي... جابت كارمن طبسيل وفرشيطة والموس وهي تجلس... بدات \nكتهز وتحط فطبسيلها وهي كتشوف فرنيم كيفاش كتاكل.. كانت رنيم طيبات المخمر \nواستعملاتو بحال الخبز... كملو الغذا وجمعات داكشي ورجعات للبيت كتقرا... \nشوية طاح فبالها سفيان ناضت دارت ميزيكالي وهي تصيفطاهلو.... عند سفيان لي \nكان جالس حتى جاه ميساج دخل وهو يلقا الفيديو تفرج فيه وبدا كيضحك وهو \nيصيفطليها ميساج\n\nسفيان: الحمقة توحشتك\n\nرنيم: حتى انا توحشتك \n\n\nسفيان: ايوا اش كتعاودي\n\nرنيم: والو غير القراية ومزال ملقيت شي خدمة نعاون بيها\n\nسفيان: الى حتاجيتي شي حاجة انا هنا متنسايش\n\nرنيم: عارفة لي كاين ميرسي.... كملو التعاويد ديالهم وهزات تقرا حتى دخلات كارمن لعندها\n\nكارمن: رنيم مسالية نهضرو\n\nرنيم: ويي\n\nكارمن: بغيت نتعرف عليك كثر.. انا معنديش شي صاحبتي\n\nرنيم:(بفرحة) اوكي.... جلسو العشية كاملة وهما كيهضرو ويتعاودو.. دبا والديك ساكنين فمدينة اخرى\n\nكارمن: اه كنمشي عندهم مرة مرة فالويكاند ولا العطل\n\nرنيم: مزيان حتى خوك ساكن معاهم\n\nكارمن: نو هو فمدينة اخرى كيخدم\n\nرنيم: اه اوكي....... دازت الايام ورنيم كتقلب على الخدمة.. حتى لهاد العشية كانت كدور مع كارمن\n\nكارمن: اجي ندخلو نجلسو هنا\n\nرنيم: اوكي... مع الدخلة ديال الريسطو قرات رنيم اعلان ديال خدمة... صبري \nهانا جاية... كارمن مشات جلسات ورنيم دخلات كتسول حتى نعتوليها فين كاين \nالمسؤول.......\n\nكارمن: فين مشيتي\n\nرنيم: (بابتسامة) لقيت خدمة\n\nكارمن: (بتعجب) فين\n\nرنيم: هنا.. غادي نخدم سرباية.. انبدا غدا\n\nكارمن: اش بغيتي اختي بالخدمة\n\nرنيم: انا ماشي بحالك.. خاصني نخدم باش نصرف على راسي.. اما نتي راه والديك كيصيفطوليك ومتابعك لا كرا لا والو\n\nكارمن: وراه غير نتي لي بغيتي تخلصي الكرا.. انا قلتليك بلاش.. كنت باغية شي حد يسكن معايا غير باش نتوانس وصافي\n\nرنيم: لا الفلوس ديالك غادي تاخذيهم كل شهر واصلا داكشي لي كنخلص راه والو... نتي رخصتي معايا بزااف\n\nكارمن: انا معنديش مشكل الى مبغيتيش تخلصي متخلصيش\n\nرنيم: عارفة وشكرا على كلشي\n\nكارمن: نو عادي... جا السرباي خدا طلباتهم ومشاو... بقاو كيتعاودو كلاو \nوخرجو ركبو الطموبيل ومشاو فاتجاه الدار.. كانت اغنية مطلوقة وبدات كتغني \nمعاها رنيم\n\nكارمن: (باعجاب) واااو صوتك زوين عجبني\n\nرنيم: هههه شكرا\n\nكارمن: نتي غيرتي نظرتي على المسلمين\n\nرنيم: علاش شناهيا النظرة لي كانت عندك\n\nكارمن: بلا ماتقلقي.. انا كنت كنشوفكم معقدين ومتشددين والى كان شي حد مختالف معكم تقدر توصل بيكم للقتل\n\nرنيم: مغاديش ننكر بلي كاينين البعض هكا... مي الواحد مخاصوش يعمم ومخاصوش \nيحكم على شي دين من خلال انسان او جوج... وحنا الدين ديالنا دين يسر \nوالسلام.. اما بالنسبة لهادوك لي هدرتي عليهم هما بعاد على الدين ديالنا.. \nلان الله مأمرناش نقتلو الناس.. ونزيدك هاد الارهابين راه مكيفجروش غير \nالاماكن لي فيها الغير مسلمين وانما حتى المساجد لي اكيد بداخلها غير \nالمسلمين... اذا واش فنظرك هادو كينتاميو للدين الاسلامي\n\nكارمن: وي عندك الحق فهادشي لي قلتي... وكيما قلتي الواحد مخاصوش يحكم على ديانة بأكملها من خلال سلوكات أشخاص معينة\n\nرنيم: وي بالضبط\n\n\nمرت الايام ورنيم كتخدم وتقرا.. وضعيتها تحسنات شوية وبدات كتولف واخة \nفوقما كتهضر مع والديها كتبات تبكي.. مي كتحاول تقوي راسها ومضعفش.... هاد \nالصباح فاقت بكري توضات وصلات صلاتها.. لبسات المونطو ومشات جلسات فوق \nالسور ديال البالكون.. مغمضة عينيها وكتفكر.. عايشة فعالمها الخاص.. حتى \nحسات بالحركة وهي دور\n\nكارمن: (بخوف) رنيم مالك احبيبة\n\nرنيم: (بابتسامة) والو\n\nكارمن: نزلي واش باغة تنتاحري\n\nرنيم: ههههه لا انا مولفة كنجلس هكا.. كنحس بالحرية اجي حدايا\n\nكارمن: ياختي انا كنخاف غير من خيالي عاد غادي نجلس هكا لا لا\n\nرنيم: ههههه اوكيي.. ياله نوجدو الفطور راه 7 هادي\n\nكارمن: اوكي.... دخلو وجدو الفطور كلاو ومشات كل وحدة لبيتها لبسو حوايجهم ومشاو للجامعة\n\n#في_مكان_اخر\n\n.....: اوستن واش غتمشي دبا للجامعة... كيغني ومدايها فحد... اووووستن راني كنهضر معاك\n\nاوستن: (نقص الموسيقى وهو كيضحك) شنو ا لورا\n\nلورا: قلتليك واش غتمشي دبا للجامعة\n\nاوستن: وي راني هضرت مع الدكتور ومن هنا ساعة خاصني نكون تما\n\nلورا: اوكي غادي تمشي عند ختك من بعد\n\nاوستن: وي ضروري\n\nلورا: دونك حطني فالمحطة الجاية انا خاصني نرجع\n\nاوستن: اوكي لي بغيتي..... وصل وهو يحطها\n\nلورا: شحال غتبقى تما\n\nاوستن: يومين\n\nلورا: اوكي حتى نتلقاو.... كسيرا ومن بعد دقائق وقف قدام الجامعة.. داخل وهو عاجبو راسو كيشوف غير فالسما...\n\nاوستن: سلام دكتور\n\nالاستاذ: اهلا اوستن سافا\n\nاوستن: سافا ونتا\n\nالاستاذ: اوسي.. ايوا منين شديتي الدكتوراة ونتا تغبر\n\nاوستن: هههه غير مع الخدمة ادكتور راك عارف لي كاين\n\nالاستاذ: ويي بونكوغاج.. وحتى ختك باينة غادي تطلع بحالك حيت منضابطة وباغة تقرا\n\nاوستن: ويي عاارف هاديك غادي تكون حسن مني يمكن\n\nالاستاذ: لا مكنظنش... حتى واحد مايقدر يتفوق عليك.. اجي دخل معايا هاد الحصة\n\nاوستن: (بابتسامة) اوكي..... دخلو بجوج للقاعة\n\n#رنيم\n\nكانت متكية على كتف كارمن وشادة كرشها وهي كتقطع بالوجع\n\nكارمن: (كدوز يديها على ظهرها) كون غير سمعتي هدرتي وياله نمشيو للدار\n\nرنيم: لا القراية هي اللولة.. انا شوية ويفوتني الحال..... دخل الاستاذ ومن موراه شاب شافتهم وهي تقاد الجلسة\n\nالاستاذ: كنعرفكم على اوستن الطالب المتفوق ولي جا هو اللول فالدفعة ديالو شرفني وشرف مدرستو\n\nرنيم: (عوجات فمها) ومالو عاجبو راسو.. راه جا غير اللول ماشي صنع صاروخ\n\nكارمن: (حابسة الضحكة) هداك خويا\n\nرنيم: (تصدمات) هاا.. غير كنضحك تبارك الله عليه جا اللول واااو\n\nكارمن: هههههههه حمقة.. انا عارفة خويا متكبر\n\nرنيم: (بالدارجة) ايوا الحمد الله منين عارفة\n\nكارمن: كيفاش\n\nرنيم: لا والو.... بقا ساعة وهو كيشكر فاوستن.. كون غير مشيت نعست نتسنط \nللوجع ديالي على خاطري تفو.. حسسوني بلي اختارع شي حاجة... وانا من \nالابتدائي وانا نجي اللولة ومدرتش هاد الحالة يخخخ\n\nكارمن: اش كتقولي\n\nرنيم: لا والو\n\n\nسالات الحصة وخرجو\n\nرنيم: انا غادي نمشي\n\nكارمن: صبري نمشيو مجموعين\n\nرنيم: نو نسيتي بلي انا خدامة\n\nكارمن: غادي تمشي ونتي مريضة\n\nرنيم: وي راه الخدمة هادي\n\nكارمن: (تنهدت) وصبري نسلم على خويا ونوصلك.. منخليكش تمشي بوحدك ونتي مريضة\n\nرنيم: وااخة...... بقاو جالسين حتى تقدم اوستن جيهتهم.. نقزات كارمن عليه بتعنيقة\n\nكارمن: توحشتك\n\nاوستن: حتى انااا.. كيغادة القراية سافا\n\nكارمن: ويي مزيان... نعرفك على صديقتي رنيم ساكنة معايا\n\nاوستن: (شاف فيها وهو يعاود يشوف فختو) علاش نتي مسكنة معاك شي حد\n\nكارمن: (بركات على يديه وغمزاتو) اه عادي كنقنط بوحدي فالدار\n\nاوستن: اوكي.. بتكبر.. سلام\n\nرنيم: (طلعات فيه وهبطات) كارمن انا غنمشي راه غادي نتعطل\n\nكارمن: صبري انا غادي نوصلك.. اوستن ياله زيد\n\nاوستن: فين\n\nكارمن: غير زيد... سبقاتهم رنيم.. هاد المرة تعلم تهضر مع الناس باحترام \nوبراكة من ديك العياقة انا فرحانة حيت لقيت صديقة ونتا جاي ضربلي هادشي \nكاامل فالزيرو\n\nاوستن: صافي سكتي براكة من ديك المحاضرة وقوليلي فين غاديين\n\nكارمن: غادي نوصلها لواحد الريسطو خدامة فيه\n\nاوستن: مصاحبة مع سرباية\n\nكارمن: (خنزرات فيه) ومالها كيف جاتك... سير تبعني بالطموبيل ياله..... ركبات هي ورنيم.. تكات رنيم وهي شادة كرشها\n\nكارمن: حبيبة كون غير سمعتيني وياله نمشيو للدار\n\nرنيم: (كتمسح دموعها) الخدمة لقيتها غير بزز منقدرش نخليها\n\nكارمن: (شدات يديها) صافي احبيبة متبكيش.. انا غنبقى جالسة فالريسطو كنساينك حتى تسالي\n\nرنيم: شكرا اختي على كلشي\n\nكارمن: مابيناتناش.... وصلو نزلات رنيم دخلات... اجي ندخلو\n\nاوستن: علاش\n\nكارمن: غادي نتسناو صاحبتي حتى تسالي خدمتها ومنها نتعاودو انا وياك شوية\n\nاوستن: افف زيدي... دخلو طلبو طلبهم.. كانت رنيم كتحطليهم شنو طالبين وهي دخل بنت محجبة\n\nاوستن: علاش هادي داخلة لهنا\n\nكارمن: (شدات يديه وهي كتغمزو) ونتا سوقك\n\nاوستن:(بعصبية) انا كنكره المسلمين وكنتمنا ميبقا حد فيهم عايش... كلهم \nارهابيين ومغاديش نسمحليهم يتكاثرو ويفرضو علينا رأيهم.. وهادي مخاصهاش دخل\n لهنا\n\nرنيم: (هزات راسها وهي مخنزرة) انا مسلمة\n\nاوستن: (بصدمة) ك..كيفاش... كارمن نتي مسكنة معاك مسلمة\n\nرنيم: شوف فيا وهضر.. علاش مالي كيجيتك بالسلامة\n\nاوستن: نتي متهضريش معايا.. والا غادي نتفاهم معاك\n\nرنيم: (ضربات البلاطو فوق الطبلة) ياله تفاهم دبا نييت... غير لي مريض \nفعقلو يجي يبغي يتحكم فالمسلمين.. سير شوف غير حالتك ونتا قربتي طرطق بكثرة\n النفخة لي فيك\n\nكارمن: رنيم عفاك براكة راه غير سوء تفاهم\n\nاوستن: (رجع حمر) انا غادي نخلص البشرية منكم... وقف وهو يقجها حتى لصقها مع الحيط\n\nكارمن: اووووستن طلق منها.... هز يدو وعطاها بتصرفيقة حتى حسات بالدوخة وبقا قاجها حتى رجعات زرقة\n\n\nجاو الناس فكوها من يديه.. غير طلق منها وهي طيح للارض كتكحب وتحاول تتنفس\n\nكارمن: (حدرات عندها) رنييم حبيبة\n\nرنيم: (شافت فاوستن بحقد وهضرات بالدارجة) غادي ندمك اولد الحرام.... بعد \nلحظات قليلة دخل البوليس كان المسؤول على الريسطو لي عيطلهم... لقاو اوستن \nشادينو الناس وهو كيتنتر وشافو رنيم جالسة فالارض كتحاول تنفس ولاطراس ديال\n يديه باينين فوجهها وعنقها.... البوليس اعتاقل اوستن\n\nالضابط: غادي نديوك دبا للمستشفى ومن بعد تجي تعطي اقوالك... حركاتلو راسها\n بالايجاب وناضت معاه وهو شادها..... داوها للكلينيك بقا معاها شرطي \nوالباقي مشا للمركز.... كشف عليها الطبيب ودارليها الاوكسجين حيت مبقاتش \nقادة طلع النفس.. قالتلو على الوجع لي فيها وهو يضربليها ابرة تهدن بعدا \nالحريق وتكات وهي حاسة بالراحة.... فاقت على شي حد كيحرك فيها كان الشرطي\n\nالشرطي: الى ارتاحيتي ا انسة راه خاصنا نمشيو\n\nرنيم: وي سمحلي.... ناضت.. نقدر ندخل الطواليط بعدا\n\nالشرطي: وي تفضلي انا كنتسناك برا... دخلات للطواليط من بعدما هزات صاكها..\n قضات حاجتها وبدلات اولويز.. شافت فالمراية لقات مزال لطراس شوية فعنقها \nتوعداتلو بالشر.. وهي تخرج لبسات مونطوها وخرجات عند الشرطي... مشاو بجوج \nوبعد دقائق كانو وصلو للمركز.. دخلها نيشان عند الضابط\n\nالضابط: تفضلي.. جلسات.. تقدري تقوليي شنو وقع بالتفصيل\n\nرنيم: انا كنخدم فديك الريسطو المهم فاش كنت كنحطليهم ياكلو.. دخلات بنت \nمحتجبة وبدا بالهضرة الناقصة عليها متحملتش كوني مسلمة وانا جاوبتو.. \nوكيفما كتشوف عنقي مطبع حيت تهجم عليا بطريقة وحشية... بدافع التعصب الديني\n وغير تقبل اختلاف المعتقدات.. لي كنطالب بيه دبا هو حقي\n\nالضابط: اكييد.. والفيديو وهو مهجم عليك راه عندنا.. يعني كاع الدلائل ضدو وهو غادي يتحاكم\n\nرنيم: (بابتسامة) اوكي شكراا... خرجات وهي تلقا كارمن حادرة راسها\n\nكارمن: (شافتها وهي تنوض) رنيم سمحيلي اختي\n\nرنيم: نو انا ممقلقاش منك حيت نتي مدرتيلي والو\n\nكارمن: كنتمنا تسمحي لخويا\n\nرنيم: لا منقدرش وبلا ماطلبيها مني عفاك.. المهم انا غنمشي للدار نجمع حوايجي ونمشي فحالي وشكرا على كلشي\n\nكارمن: (شدات فيها) لا مغاديش تمشي\n\nرنيم: كارمن هادشي وقع حيت انا ساكنة معاك.. دونك من الاحسن نبعد\n\nكارمن: الى مشيتي معمري نسامحك فحياتي... ياله نمشيو للدار بجوج نتعشاو ونعسو\n\nرنيم: وخوك\n\nكارمن: معندي منديرلو.. ياله زيدي... ركبو الطموبيل ومشاو.. انا وخويا \nمكناش عارفين شناهو الاسلام.. يعني شناهي رسالتو ولياش كيدعي وباش كيآمن.. \nمن هاذ القبيل...... قبل مانكمل خويا ماشي مسيحي وماشي يهودي لأنه بجوج \nمدخلولوش للراس فاش بحث ودار دراسة عليهم\n\nرنيم: يعني ملحد\n\nكارمن: اه وفاش جا يقلب فالاسلام تقتل صديق طفولتو على يد مسلمين ارهابيين مبقيتش عاقلة بالضبط شنو مسميينهم\n\nرنيم: داعش\n\nكارمن: اييه هاديك وهو من تما كره الاسلام والمسلمين.. انا غير شرحتليك الموقف ديالو وخا داكشي لي دار لا يغتفر\n\n\nوصلو للدار.. دخلات رنيم لبيتها بدلات حوايجها ومشات للطواليط غسلات وجهها وهي تشوف فالمراية\n\nرنيم: فوقاش ايسالي هاد الاكشن لي منين جيت لهنا وانا فيه اففف..... خرجات \nلقات كارمن حاطة البيتزا قدامها.. انضمت ليها رنيم.. تعشاو وكل وحدة مشات \nلبيتها.. يوم جديد كان عندها اليوم المحكمة... من بعد الدلائل والشهود \nقررات المحكمة تحكم على اوستن ب6 شهور مع غرامة مالية... تعصب ومرضاش.. \nطلعات وهبطات فيه باستهزاء ومشات فحالها.. وهي فطريقها للجامعة تفكرات حمزة\n لي حاول يغتاصبها وفاللخر حكمو عليه غير ب3 شهور وهدا غير ضربها حكمو عليه\n بالضوبل... هنا تأكدات بلي القانون دالمغرب زيرو.. وزيد عليها اوستن \nكينحادر من اسرة غنية ورغم ذلك القانون فوق كلشي.. اما كون كانو فالمغرب \nكون حكمو عليها هي نييت..... دازت الايام ورنيم كتقرا وتخدم وكارمن \nمتبدلاتش عليها.. كيفما كانت كتعامل معاها بقات... اليوم الاحد جالسين \nفالدار حتى سمعو الدقان.. مشات كارمن تحل وهي تلقا ماماها وباباها عنقاتهم \nوتسالمات معاهم.. دخلو وهما يشوفو رنيم\n\nسيباستيان: كيدايرة ابنتي سافا\n\nكارمن: وي مزيان ونتوما\n\nسيلين: منين دخل ولدي للحبس وانا مناعساش.. فين كان مخبي لينا هادشي\n\nكارمن: ماما راه هو لي غلط.. راه تهجم على البنت حتى كانت غتموت\n\nسيلين: هي هادي لي معاك فالدار\n\nكارمن: اه.... تقدمات سيلين جيهتها وشداتليها يديها\n\nسيلين: بنتي عفاك سمحي لولدي نعطيك شحال مابغيتي\n\nرنيم: انا مباغة لا فلوس لا والو.. ولدك تهجم عليا غير حيت انا مسلمة\n\nسيلين: هو مزال متأثر بالموت ديال الصديق ديالو من طرف المسلمين.. داكشي علاش\n\nرنيم: هذا ماشي مبرر\n\nسيباستيان: عارف ابنتي داكشي لي دار ولدي ماشي هو هداك وماعندو حتى مبرر.. مي الى كان ممكن تسامحيه غادي نكون ممتن ليك\n\nكارمن: رنييم بلييز\n\nرنيم: (تنهدات) اوكي.. غذا انمشي نتنازل ليه\n\nسيلين: (عنقاتها) شكرااا ابنتي.... يوم جديد مشاو ب4 دارتليه التنازل وشي \nوراق قادوهم عاد مشات هي للجامعة.... قرات وخدمات وهي ترجع للدار لقات غير \nكارمن\n\nكارمن: (عنقاتها) شكرااا اختي\n\nرنيم: ماشي شي حاجة.. واش خرج\n\nكارمن: مزاال خاصهم يقادو شي وراق ويمكن يزيد شي يامات مزال معرفت\n\nرنيم: اوكي... دازت الايام ورنيم غارقة فوسط الامتحانات والخدمة.. عيات... \nاليوم كان اخر نهار دالامتحانات كملو وهما يجيو للدار طاحو نعسو بجوج\n\nكارمن: دبا حنا عندنا عطلة وقالتلي ماما ضروري نمشيو عندهم.. بغاو يشكروك\n\nرنيم: لا بلاش\n\nكارمن: راه مغايكونش كيفما قلتليك هو ساكن فمدينة اخرى\n\nرنيم: (تنهدات) واخة.... يوم جديد مشات طلبات عطلة من المسؤول وعطهاليها...\n جمعو حوايجهم وشدو الطريق.... وصلو استقبلوها والدين كارمن مزيان.. فرحات \nبمعاملتهم الطيبة ليها.. كانو موجدين الغذاء... تجمعو كاملين ياله جلسو وهو\n ينزل اوستن لابس شورط وتيشورت.. شافها وهو يخنزر وحتى هي فاش شافتو خنزرات\n\n\nاوستن: (باس ختو) سافا\n\nكامرن: وي ونتا\n\nاوستن: بيخير... مشا جلس وهو يخنزر فيه باباه.. احم كيدارة نتي سافا\n\nرنيم: (بنفخة) وي.... بداو كياكلو ورنيم كتاكل غير سلاد\n\nسيلين: بنتي خودي لي بغيتي متحشميش\n\nكارمن: نو هي مكتاكلش هادشي\n\nسيلين: علاش\n\nكارمن: الدين ديالهم محرم الخنزير والحيوانات لي ميتة ممدبوحاش\n\nسيلين: ااه اوكي.. سمحيلي ابنت مكنتش عارفة\n\nرنيم: نو عادي اخالتي\n\nاوستن: (كياكل وكيشوف فيها بشر) ممم شنو بانليك اكارمن نخرجو هاد الليلة لشي كلوب وتخرج صاحبتك معانا\n\nكارمن: (شافت فرنيم) شنو بانليك نخرجو\n\nرنيم: اوكي\n\nكارمن: داكوغ العشية نخرجو\n\nاوستن: (بابتسامة جانبية) اوكي.... كملو الغذا وطلعات رنيم وكارمن.. وراتها\n بيتها فين ترتاح ومشات كارمن لبيتها..... حطات رنيم باليزتها وجبدات منها \nبيجامة لبساتها وخرجات للبالكون هازة تيليفونها.. دارت ابيل فيديو مع سفيان\n وهي جالسة على سور البالكون\n\nسفيان: اووووه وشكون تفكرني\n\nرنيم: انا ديما مفكراك نتااا لي ناسيني\n\nسفيان: اش هاد الهضرة وانا نقدر نسا حبيبة قلبي\n\nرنيم: (عوجات فمها) براكة من ديك الهضرة البايتة\n\nسفيان: ههههه دبا رجعات هضرتي بايتة... تلاقيتي مع تيتيز مبقيناش كنبانوليك\n\nرنيم: اشمن تيتيز الله يهديك حتى نتا\n\nسفيان: هههههه ممم عليا هاد الهضرة... المهم فينك دبا\n\nرنيم: (دورات تيليفون بانتليه الجردة) ها فيني\n\nسفيان: هاي هااااي هادشي زيين.. فينك الجنية\n\nرنيم: جيت مع كارمن لدارهم\n\nسفيان: وديك صاحبتك تيتيزة متشوفيليش معاها\n\nرنيم: سير اولدي راه السخانة طلعات ليك\n\nسفيان: ياااااك\n\nرنيم: وييي.. ياله تلاح دبا راه فيا نعاس\n\nسفيان: واخة الالة ياله تهلاي فراسك..... قطعات وهي تجي عينيها فاوستن لي \nكان فالجردة وكيشوف فيها... مداتهاش فيه.. نزلات ودخلات للبيت \nتكات........... جات كارمن كتفيقها ناضت كتوجد راسها.. لبسات حوايجها \nوشعرها رجعاتو كورلي.... دارت مكياج خفيف ونزلو... ركبات اللور وكارمن \nجلسات حدا خوها..... بعد دقائق كانو وصلو دخلو لقاو الدنيا عااامرة.... \nكانو صحاب اوستن كيتسناوه.. تسالمو وكانو كيعرفو حتى كارمن جلسو مجمعين \nكيهضرو ويضحكو ورنيم غير كتشوف... جا السرباي طلبو اش بغاو ورنيم خدات \nمشروب بدون كحول.... بعد لحظات ناض اوستن هدر مع واحد ورجع مبتاسم.... \n\n\nداك الكلوب معروف كل ليلة كينوضو الناس لي تما كيغنيو من بعد مكيسجلو \nسمياتهم... انطالقات وناضو بزاف دالناس ومنهم صحاب اوستن.. شي وحدين كيعرفو\n يغنيو شي وحدين لا.. ولي مكيعرفش كيجبروه يشرب قرعة كاملة دالويسكي ولي من\n العيار الثقيل\n\n....: المشاركة التالية هي رنيم\n\nكارمن: واااو فوقاش سجلتي سميتك\n\nرنيم: (باستغراب) مسجلت والو راني من قبيلة وانا حداك.. شافت فاوستن كيضحك.. باينة خوك لي دارها شوفي كيفاش كيضحك\n\nكارمن: هههههههه نوضي عفاك فقصيه نتي اصلا كتعرفي تغني يعني متخافيش مغاديش يجبروك ديري شي حاجة\n\nرنيم: اوكي.... ناضت رنيم هدرات مع الفرقة وبدات.. عم الهدوء فالمكان \nكيسمعوليها وهما مصدومين من صوتها القوي مي ميكونوش بحال اوستن لي حل فمو \nفيها.... كملات وتعالات التصفيقات.. كانت راجعة حتى تعرضليها واحد\n\n.....: هاكي لكارط فيزيط ديالي ونتمنا تعيطيلي فاقرب وقت\n\nرنيم: (شداتها لقاتو منتج اغاني) ممم اوكي ميرسي\n\n....: غادي نتسناا تيليفونك\n\n.....: (بابتسامة) واخة.... هزات راسها لقات اوستن كيهضر مع لورا وكيشوفو فيها.... مشات جلسات\n\nرنيم: انا غنمشي للحمام ونجي\n\nكارمن: اوكي\n\nاوستن: سمعتي مزيان... نبغيك تديها للبيت\n\nلورا: اوكي متخافش كولشي غيكون هو هداك\n\nاوستن: (بابتسامة شريرة) نشوفو المسلمة واش عذراء ومنين غتفيق شنو هي ردة \nفعلها.. ههههههههه..... مشات لورا عند السرباي تافقات معاه ودورات معاه وهي\n ترجع.... بعد دقائق رجعات رنيم لبلاصتها.. جا المشروب عطا لكولشي وحتى \nرنيم خدات\n\nرنيم: ياك بدون كحول\n\nالسرباي: وي انسة.... بدات كتشرب فيه وهي مجمعة مع واحد\n\n....: صوتك زويين زعما واااو\n\nرنيم: ميرسيي بوكو.... بقاو كيهضرو حتى ش شدات راسها\n\n....: ماالك\n\nرنيم: (شادة راسها) لا والو... اوستن غمز لورا وهي تنوض\n\nلورا: اجي معايا\n\nرنيم: فين\n\nلورا: بغيت نقوليك شي حاجة ضرورية\n\nرنيم: واخة... ناضو بجوج حتى وصلو لواحد البيت............ كارمن كانت ناضت\n كتشطح وضحك.. واوستن ناض وهو فرحان غادي باتجاه البيت دخل وهي تبانلو \nناعسة\n\nاوستن: اوووووه العصفورة طاحت بين يدي... متشوق لردة فعلك ايتها المسلمة...\n حان وقت الاستمتاااع ههههههههه سد الباب بالساروت وبدا كيحيد حوايجو\n\n\nقرب لعندها وهو يحيد الغطا من على وجهها.. جمع الضحكة فاش شاف لورا لي \nناعسة.... حاول يفيقها ووالو تعصب وبغا يطرطق... خرج من تما لقا غير شي \nصحابو لي باقيين\n\nاوستن: فين كارمن\n\n...: راه مشات هي وصاحبتها رجعو\n\nاوستن: (زير على يديه) اوكي.... رجع للدار طلع نيشان لبيتها حل الباب ودخل سمع الما فالدوش وهو يجلس كيتسنا\n\n#فلاش_باك\n\nكانت رنيم فالطواليط كتفكر... قلبها كيقوليها شي حاجة ماشي هي هاديك غادي \nتوقع.. وزيد عليها نظرات اوستن زرعات فيها نوع من القلق.. خرجات وهي تشوف \nلورا والسرباي كيهضرو.. قربات لعندهم بلا مايحسو بيها وسمعات هضرتهم \nوشافتها كتعطيه شي دوا والفلوس.. خلاتها حتى مشات وتبعاتو... جبدات موس \nصغير عندها فالصاك ديما... غير دخل كيوجد داكشي وهي توقف عليه\n\nالسرباي: شنو بغيتي ا انسة\n\nرنيم: (حطات الموس على عنقو) باغي تسممني اولد الحرام\n\nالسرباي: ك..كيفاش\n\nرنيم: داكشي لي عطاتك ديك البنت باش تحطو فكاسي\n\nالسرباي: انا كندير غير خدمتي\n\nرنيم: خدمتك هي تقتل الناس اولد الكلبة\n\nالسرباي: راه ماشي سم انا فايتلي شايفو.. هدا مخدر\n\nرنيم: بغيتك تحط المخدر فكاس ديك البنت\n\nالسرباي: هااا\n\nرنيم: واش كتسمع ولا نصيفطك للحبس\n\nالسرباي: صافي واخة.. لي بغيتي\n\nرنيم: كنحذرك تلعب معايا.... رجعات وهي مفقوصة مي حاولات تتكالما... جلسات \nوفاش جا المشروب شربات دارت راسها فيها الدوخة قبل ماتدوخ لورا... فاش مشات\n معاها وكانو فالطريق وهي تشدها لورا الدوخة\n\nرنيم: مالك\n\nلورا: فيا شي دوخة\n\nرنيم: فين غنمشيو دبا\n\nلورا: لديك البيت راها... شدات فيها غير وصلو وهي طيحليها.. هزاتها بالسيف \nوحطاتها فوق الناموسية وعاد فهمات اش باغي منها بالاخص فاش شافتو دخل للبيت\n وكانت واقفة قدام الباب كتسمع اش كيقول وفهمات بلي باغي يغتاصبها.. حقدات \nعليه كثر\n\n#الحاضر\n\nرنيم خارجة من الحمام لابسة بيجامتها ومدورة الفوطة على شعرها.. شافتو جالس وهي تبتاسم\n\nرنيم: شنو بغيتي\n\nاوستن: (وقف) متلعبيش معايا انا ماشي قدك ولعبي خاااايب فهمتي\n\nرنيم: وعلاش دبا جاي كتحاجي عليا\n\nاوستن: (شدها من يديها وجبدها حتى ضربات فصدرو) كلها يشد طريقو سمعتي\n\nرنيم: (دفعاتو حتى طاحتليها الفوطة من راسها وتطلق شعرها) اخر مرة تقيسني \nواخر مرة تفكر تقيسني.. حيت كون متاكد بانني غندير شي حاجة لي مغاديش تعجبك\n\nاوستن: (كيشوف فيها) الصمت\n\nرنيم: ممكن دبا تخرج من البيت... حدر راسو وخرج.. مشات من موراه سدات الباب\n بالساروت وهي تلاح نعسات.... يوم جديد فاقت رنيم على الدقان ناضت كتحك \nعينيها حلات الباب لقات كارمن.. رجعات للناموسية وهي تبعها كارمن\n\nكارمن: ياله نوضي براكة من النعاس\n\nرنيم: راني عيااانة خليني نزيد نعس\n\nكارمن: نوضيي راه بغيت نخرجو زعما\n\nرنيم: اففف واخة... ناضت للطواليط غسلات وجهها وقضات حاجتها خرجات لبسات \nحوايجها وكارمن جالسة كتسناها.. شوية شافت كانيش داخل للبيت وهي تهرب \nللحمام\n\nرنيم: كارمن بعديه بعديه\n\nكارمن: هههههه ناري كتخافي من هاد شوية\n\nرنيم: اشمن شوية قلتليك خرجيه..... اوستن كان تابعو حتى شافو دخل لبيت رنيم\n وهو يتبعو سمع الهضرة والضحك فالحمام قرب ولقا رنيم طالعة ودايرة واحد \nالحركة كتقتل بالضحك... مقدرش يصبر وبدا كيضحك\n\n\nشافتو كيضحك وهي تقاد وقفتها وخنزرات.. كارمن كانت هزات كانيش مخرجاه.. واوستن بقا كيشوف فيها ويبتاسم\n\nرنيم: (بالدارجة) شوو كيداير.. يضحكو عليك ان شاء الله وقول امين\n\nاوستن: شنو قلتي\n\nرنيم: لا والو.. شنو جاي دير عندي هنا.... شاف فيها وحدر راسو خرج........ \nدوزات النهار كلو برا مع كارمن تساراو وتغذاو برا... رجعو حتى بدا كيطيح \nالظلام.. وصلو للجردة وهما يبانليهم الناس بزاف وبحال الى كاينة حفلة\n\nكارمن: اجي نشوفو شنو كاين... قربو ولقاو اوستن كيشطح مع الموسيقى العالية \nوصحابو حتى هما والبنات جالسين حالين فمهم فيهم.... انضمات كارمن ليهم \nورنيم جلسات فوق الفوتوي وبقات كتشوف فيهم حتى جا واحد الشاب بغا يجرها وهي\n تنتر يديها\n\nرنيم: شنو\n\n....: اجي تشطحي معانا\n\nرنيم: نو ميرسي.... رجع وهي بقات غير حاضياهم حتى صونا تيليفونها لقاتو سفيان وهي تبعد\n\nرنيم: الو\n\nسفيان: توحشتك\n\nرنيم: (كتبكي) حتى انا توحشتك\n\nسفيان: رنيم مالك\n\nرنيم: هئ هئ والو توحشتك وتوحشت والديا وخوتي\n\nسفيان: (تنهد) نجي عندك\n\nرنيم: نو نتا خدام وممساليش.. الله يعاونك\n\nسفيان: امين.. رنيم الى كانت شي حاجة اخرى قوليهالي\n\nرنيم: لا والو والله\n\nسفيان: اوكي ختي.. ايوا ارتاحيتي شوية فهاد العطلة\n\nرنيم: وي حمد الله وحتى الجو زوين لقيتيني ياله دخلت انا وكارمن للدار\n\nسفيان: مزيااان تفوجي شوية.. ايوا نخليك دبا حتى الغذا ان شاء الله\n\nرنيم: ان شاء الله بونوي\n\nسفيان: بونويي.... قطعات حطات تيليفونها فصاكها وبدات كتمسح دموعها غير دارت وهي ضرب فاوستن\n\nاوستن: (شد وجهها بين يديه) مالك\n\nرنيم: (بعدات) والو... بغات تمشي وهو يجرها لعندو\n\nاوستن: علاش كتبكي\n\nرنيم: ماشي سوقك... ضربات فيه وخلاتو واقف وهي رجعات.. ياله كانت حطات \nصاكها فوق الطبلة وبغا تجلس حتى جا واحد جرها من يديها ودفعها جات فلابسين \nنيشان.. كلشي بدا كيضحك.. اما هي غرقات والخوف مسيطر عليها.. كتحاول تخرج \nوبدون فائدة حتى ترخات.... اوستن كان راجع ولقا كلشي كيضحك\n\nاوستن: مالكم\n\nلورا: مارك لاح ديك البنت فلابسين ههههههههه..... دور عينيه فلابسين \nمبانتلوش... قرب وهي تبانلو لداخل تلاح بالزربة جبدها... حطها فالارض وبدا \nكيبرك على صدرها وعينيه فيهم نظرات فشكل... نظرات عامرين شك وخوف... نزل \nوهو متردد دارليها التنفس الاصطناعي.. وبقا حاط شفايفو على شفايفها وهو \nمغمض عينيه... بدات كتحل عينيها وهي تلقاه هكاك.. دفعاتو وجلسات كترجف \nودموعها كينزلو وهي كتمسحهم.. كارمن كانت ياله راجعة للجردة.. شافت رنيم \nهكاك وهي تجي كتجري\n\nكارمن: مالك\n\nاوستن: راه طاحت فلابسين\n\nكارمن: (عنقاتها) افف صافي احبيبة\n\nاوستن: مالها\n\nكارمن: شحال هادي كانت غرقات فالبحر ومن تما رجعات عندها فوبيا.... اوستن \nمبقا كيسمع والو وهضرة ختو كتعاودليه فودنيه... نوضاتها وهي كترجف تمشاو \nشوية وهي ترجع رنيم كتجري ضربات هداك بركلة لحجرو حتى حدر وهي تصرفقو \nودفعاتو.. طاح فلابسين وهي ترجع..... اوستن بقا كيشوف فيها.. وتأكد بلي هاد\n البنت قوية حيت وخا راها فلحظة ضعف مسمحاتش فحقها\n\n\nدخلاتها كارمن نيشان للدوش\n\nكارمن: صافي اختي تهدني ودوشي انا غادي نتسناك\n\nرنيم: واخة.... سدات الباب وحيدات حوايجها دخلات من تحت الرشاشة وبدات \nكتغسل ففمها فاش تفكرات اوستن وهو حاط شفايفو على شفايفها.... كملات \nالتدواش ولبسات البينوار وهي تخرج.. لقات كارمن مزال كتسناها... جبدات \nبيجامتها لبساتها وهي تجلس حداها\n\nكارمن: كيبقيتي\n\nرنيم: مزيان بلا متشوشي عليا\n\nكارمن: داك الحمار لي ضربتي هو لي دفعك\n\nرنيم: اه\n\nكارمن: فنظرك اوستن لي غيكون قالهالو\n\nرنيم: نو مكنظنش حيت مكانش تما\n\nكارمن: اه اوكي.. بونوي\n\nرنيم: بونوي... خرجات كارمن ورنيم تكات فبلاصتها بقات هكاك حتى داتها \nعينيها ونعسات....... يوم جديد دوزاتو رنيم وكارمن فالزنقة كيتسراو اما \nاوستن مبانش هاد النهار... اليوم جمعو حوايجهم ورجعو لدارهم.... رجعات رنيم\n لخدمتها والروتين حتى لهاد النهار كان الاحد وكانت كتفرج صونا تيليفونها..\n\nرنيم: الو\n\nسفيان: اش هاد قلة الادب.. شحال وانا جالس كنتسنا\n\nرنيم: كيفاش\n\nسفيان: من قبيلة وانا فالمطار كنتسناك\n\nرنيم: (وقفات) لا غير كضحك ياااك\n\nسفيان: واش غادي تجي ولا نشد الطيارة الاخرى\n\nرنيم: لا صافي شوية ونكون عندك... قطعات ودخلات لبيتها كتجري لبسات حوايجها وهي تخرج\n\nكارمن: فين غادة\n\nرنيم: صديقي جا وراه كيتسناني فالمطار\n\nكارمن: اااه ايوا تسناي نوصلك... خرجو بجوج وبعد دقائق وصلو... دخلو ورنيم \nكدور عينيها كتقلب عليه حتى بانليها وهي تمشي كتجري تعلقات فيه وعنقاتو\n\nسفيان: ايي وشحال كتحماقي عليا وتوحشتيني\n\nرنيم: هئ هئ توحشتك الخايب\n\nسفيان: (كيدوز يديه على ظهرها) صافي براكة من البكا.. حتى انا توحشتك مي هانا كاع مبكيت.. شوفي فيا\n\nرنيم: (شافت فيه) شنو\n\nسفيان: (كيمسح دموعها) وينو على القطيوطة ديالي شحال جات زوينة وهي مزنكة\n\nرنيم: (ضرباتو) انا فين ونتا فين.. نزلني\n\nسفيان: (زير عليها) لا.. فوقما بغيتي تعلقي فيا تعلقي ولكن من حقي نقرر واش نزلك ولا لا\n\nرنيم: (حطات راسها على كتفو) تمنيت كون عائلتي جات حتى هي\n\nسفيان: مالي معمرتليكش العين ولا\n\nرنيم: ماشي هكاك غير..\n\nسفيان: (قاطعها) صافي براكة من داك الفيلم الدرامي ديالك\n\nرنيم: واخة\n\nسفيان: (باسها فحنكها) يخليلي لي كيسمع الهضرة\n\nرنيم: (مسحات حنكها) شفتك زعمتي\n\nسفيان: ههههههه زعما دبا الى مسحتي حنكك مبقاتش البوسة ولا شنو\n\nرنيم: متبقاش تقيسني\n\nسفيان: وشكون معلق فلاخر دبا انا ولا نتي\n\nرنيم: (نزلات) هانا اسيدي بعدت منك... اجي نعرفك بعدا هادي هي صاحبتي كارمن... كارمن هادا صديقي سفيان\n\nكارمن: (بابتسامة) متشرفين\n\nسفيان: حتى اناا.. وهاد صاحبتك قرطاااسة\n\nرنيم: (ضرباتو) مكتحشمش اسيدي\n\nسفيان: واااخة هانا كنجمعليك.. ياله زيدي ديني لشي اوطيل\n\nرنيم: اوكي.. كارمن كتعرفي شي اوطيل زوين\n\nكارمن: وي علاش\n\nرنيم: نوصلو سفيان لتما\n\nكارمن: نو بلاش يمشي معانا للدار\n\nسفيان: الله يجيب لي يفهمنا ومايعطينا\n\n\nرنيم: (بصدمة) ااا يمشي معانا هذا للدار\n\nكارمن: اه راه مزال بيوت النعاس خاويين ياخذ شي وحدة.. علاش واش فيها شي حاجة\n\nسفيان: زيدي ا انسة كارمن.. راه هاد البنت عندي معقدة\n\nكارمن: ههههههه اوكي... مشاو بجوج وبقات هي واقفة مخسرة كمارتها\n\nسفيان: (دار) واش غتزيدي ولا نخلي مك هنا... جات كتجر فرجليها غير وصلات \nعندو وهو يشنق عليها وبقا غادي كيضحك وهي كتحاول تحيد يدو... ركبو ب3 \nفالطموبيل وبعد دقائق كانو وصلو للدار.... دخلو وراتو كارمن بيتو ومشات \nلبيتها اما رنيم دخلات تابعاه\n\nرنيم: (جلسات فوق الناموسية) طليتي على بابا وماما\n\nسفيان: اه ضروري... راه كيسلمو عليك وماماك صيفطاتليك هادشي... كانت باليزة\n\nرنيم: هادي كاملة ديالي\n\nسفيان: اه علاش سحابليك انا جايب معايا 2باليزات مالي واش انا بنت... مي نموت ونعرف شنو فيها\n\nرنيم: (غوبشات) وهاا الفضول عوتاني.. ونتا سوقك\n\nسفيان: اييه هذا هو خيري.. شكرااا\n\nرنيم: مغاديش تاكل عقلي بهاد الطريقة... جرات باليزتها ومشات لبيتها.. \nجلسات فالارض وحلات الباليزة.. لقات شي حوايج مزال جداد.. جبداتهم كتشوف \nلقات ستيل لي كيعجبها عرفات تسنيم لي غتكون ختارتهم.. لقات 2بيجامات ولي \nدوبياس حتى هما... لقات كادر كبير كان ملوي بزيف حيداتو وهي تلقا تصويرتهم \nوهما مجموعين.. كانت هي وتسنيم وشادي وماماها وباباها نزلو دموعها فاش \nشافتهم.. حسات بشي حد عنقها من اللور\n\nكارمن: توحشتيهم\n\nرنيم: بزاااف اختي\n\nكارمن: هاهيا هاد الدورة دوز بالزربة ونزلي عندهم\n\nرنيم: وي داكشي فاش لقيتيني كنفكر\n\nكارمن: ياله نوضي علقيها ومسحي دموعك.. وياله نوجدو الغذا للضيف ديالنا\n\nرنيم: واخة... مسحات دموعها وناضت علقات التصويرة قدام ناموسيتها \nوالابتسامة على وجهها... خلات دوك الحوايج هكاك ومشاو للكوزينة... تعاونو \nبجوج طيبو الغذا.. عاد جا سفيان لابس كيطمة وشعرو مزال فازك\n\nرنيم: بالصحة\n\nسفيان: الله يعطيك الصحة\n\nرنيم: ياله جلس تتغذا.... جلسو ب3 كيتغذاو ويهضرو ويضحكو.... ناضت كارمن \nلبسات حوايجها وخرجات.. بقات رنيم مع سفيان.. جمعات داكشي وغسلات الماعن \nومشاو جلسو قدام التلفازة حتى هز سفيان تيليفونو ودار ابيل فيديو\n\nرنيم: لمن كتعيط\n\nسفيان: لماما\n\nرنيم: ويتك ويتك على ماما\n\nسفيان: هههههه سكتي ولا نلوحك من البالكون\n\nرنيم: هاهيا.. دازت الابيل وبداو كيهضرو معاها بجوج\n\nام سفيان: ايوا اولدي الله يرضي عليك متقلقش ختك وديرها فعينيك\n\nرنيم: (عوجات فمها) وعلى الله يفهم وهو منين جا وهو كيضربني اخالتي\n\nام سفيان: واخة عليك حتى تجي واش حنا صيفطناك تونسها شوية ولا طرطقليها المرارة\n\nسفيان: اناري اماما واش تيقتيها راه هي لي كضربني\n\nام سفيان: راني عارفاك الحلوف.. المهم انا دبا خارجة حتى نعاودو ونهضرو ونتا حسابي معاك حتى ترجع\n\nرنيم: بسلامة اخالتي والله يخليك ليا\n\nام سفيان: الله يعاونك ابنتي وكوغااج... قطعات وخلات سفيان مصدوم دار شاف فرنيم\n\nسفيان: انا كنضربك لمك.. واجي لهنا نوريك الضرب... هربات وهي كتموت بالضحك \nحتى تساطحات مع واحد الجسد.. طلعات راسها غير شافتو وهي تبعد بالزربة.. اما\n هو كان كيخنزر فيهم\n\n\nبقاو واقفين شي كيشوف فشي\n\nسفيان: شكون هدا\n\nرنيم: خو كارمن\n\nسفيان: اه اوكي... سلام\n\nاوستن: (سلم عليه) هاي شكون نتا\n\nسفيان: صديق رنيم\n\nاوستن: (شاف فيها وعاود شاف فيه) اوكي\n\nرنيم: (حكات راسها) سفيان نخرجو\n\nسفيان: واخة... دخل لبيتو يلبس ورنيم كانت غادا حتى شدليها يدها\n\nرنيم: شنو\n\nاوستن: شنو قلتيلو حتى مشا\n\nرنيم: ونتا سوقك.. طلق من يدي\n\nاوستن: هاد المرة فاش نكون هضرو باللغة لي كنفهم\n\nرنيم: اففف طلق من يدي\n\nكارمن: (بعداتهم) اوستن مالك مع البنت خليها عليك... دخلات رنيم لبسات \nحوايجها وخرجات لقات سفيان كيتسناها واوستن جالس فالطبلة كيخنزر فيه وفاش \nشافها زاد غوبش\n\nسفيان: مشينا\n\nرنيم: ويي.. كارمن انا خارجة مع سفيان\n\nكارمن: اوكي... خرجو غير سدو الباب.. ناض اوستن هز واحد الفاز ضرب بيه الحيط حتى قفزات كارمن\n\nكارمن: اوستن ماالك\n\nاوستن: ميمكنش نكون دوزت حياتي كاملة وانا كنبغي مسلمة\n\nكارمن: كيفااش\n\nاوستن: (حط يديه على راسو وتنهد) اففف عقلتي فاش مشينا للمغرب هادي 5سنين ونقدت ديك البنت فالبحر\n\nكارمن: اااه فتاة احلامك\n\nاوستن: هي رنيم\n\nكارمن: (بصدمة) وااات\n\n#فلاش_باك\n\nمن بعد ماطلعات رنيم وكارمن جرا على صحابو.. طلع لبيتو بدل حوايجو ونزل ركب\n طوبيلتو وكسيرا... بعد ساعات وصل لدارو مشا نييشان لبيتو بدا كيقلب حتى \nلقا الورقة... جلس وهو شادها بين يديه... رسمة داز عليها ما يقارب 5سنوات..\n كانت رنيم لي مرسومة.. حاول يكدب هادشي مي مقدرش حيت المشهد تعاود \nوبوضوح.. قرب لوجهها وفحص ملامحها وتأكد من الشك لي كان فيه\n\n#الحاضر\n\nاوستن: كنت فالبحر مابيا ماعليا حتى كنشوف ملاك ناعسة على ظهرها والما \nكيلعب بيها.. كانت بحال الريشة جذباتني وبقيت متبعليها العين... حتى شفتها \nحلات عينيها تخلعات فاش شافت راسها بعدات وهي تغراق.. مشيت لعندها بسرعة \nوهزيتها حطيتها قدامي وهي متكية على صدري.. قلبي كان كيضرب وممتيقش بلي \nقربتليها.. هزيتها بين يدي مخرجها حتى كنشوف باباها.. مهتاميتش وحطيتها \nهبطت بدون تردد درتليها التنفس الاصطناعي وخديت قبلة من شفتيها الصغار وانا\n نمشي فاش حلات عينيها... رجعت من بعد مي ملقيتهاش... رسمتها باش معمري \nمانساها.. وفاش كتاب وتلاقينا تعاملت معاها بوحشية\n\nكارمن: راك شفتيها زعما معرفتيهاش فاللول\n\nاوستن: لا دبا زادت كبرات وزيانت وشعرها طوال.. واصلا فاش عرفتها مسلمة \nمكان كيبانلي والو.. حتى شفت شعرها فازك وطايح على عينيها بنفس الطريقة لي \nشفتها اول مرة.. تصدمت وعقلي تخربق مي دبا تأكدت.. ولحد الان مباغيش نصدق \nبلي انا كنبغي مسلمة\n\nكارمن: انا عشت معاها شهور ومعمري شفت منها شي حاجة خايبة.. خويا الناس \nماشي كلهم بحال بحال.. والقلب مكيعرفش هدا مسلم ولا مسيحي ولا يهودي.. \nومدام باغيها صارحها\n\n\nاوستن: ماشي بهاد السهولة.. انا مستحيل ندير علاقة مع مسلمة\n\nكارمن: (تنهدات) لي بانليك\n\nاوستن: شكون هداك لي خرجات معاه\n\nكارمن: (حابسة الضحكة) ونتا سوقك تخرج معامن مابغات\n\nاوستن: اففف منك اكارمن... مشا للطواليط غسل وجهو وخرج شاف فبيتها.. بقا \nواقف وهو يزعم ودخل... مشات عينو للتصويرة لي معلقة.. وقف قدامها كيشوف \nويتفحصها.. عرف بلي هادي هي عائلتها.. شاف الحوايج محطوطين فوق ناموسيتها \nولي دوبياس... هزهم كيشوف فيهم ويضحك.. رجعهم كيف كانو وخرج....... عند \nسفيان ورنيم لي كانو فالمول كيتساراو وسفيان اي حاجة يشوفها يشريهالها\n\nرنيم: براكة عليا.. هادشي راه بزاف\n\nسفيان: شش خليني نشري الدفوع\n\nرنيم: عاود اش قلتي\n\nسفيان: الدفوع.. واش بغيتيني نتزوج بيك ومنشري والو\n\nرنيم: نااري على حامض زييد قدامي... مشاو كيتعاودو ويتصورو ويضحكو حتى عياو\n وهما يرجعو.. حلو الباب لقاو اوستن جالس فالبيت وشاد البيسي ديالو شافهم \nوخنزر\n\nسفيان: واش هدا ساكن هنا\n\nرنيم: لا معرفت مالو جا لهنا يخخ\n\nسفيان: علاش مالك\n\nرنيم: مكنحملووش كيعصبني\n\nسفيان: نتي فين عمرك بغيتي شي حد.. زيدي قدامي.... مشاو للبيت حطليها دوك \nالساشيات ومشا لبيتو... لبسات بيجامتها وصلات صلاتها عاد خرجات... مشات \nللكوزينة بدات كتوجد الطاجين.. حتى كملات وهي تمشي لبيت سفيان\n\nرنيم: اجي تعشا\n\nسفيان: هي لي متعاودش الكبيدة.. مداتهاش فيه ومشات بدات كتحط ومشات كارمن \nعيطات لخوها.. جلسو بربعة واوستن كيشوف فداكشي باستغراب... جابت كارمن \nطبسيل لخوها وعطاتولو.. هز من داكشي وبدا كياكل\n\nسفيان: كاين شي حد كياكل الطاجين بالموس والفرشيطة\n\nرنيم: هههه دخل سوق راسك.... بدا سفيان ورنيم وحتى كارمن كياكلو بالخبز.. \nرنيم كانت علمات كارمن كيف دير تاكل... كياكلو ومجمعين ب3 واوستن غير كيسوط\n وكيشوف كيف كيديرو ياكلو وكيشوف فختو لي مندامجة معاهم.. حتى لواحد اللقطة\n وهو يرجع حمر.. كان سفيان قاد دغمة ووكلها لرنيم وهي كضحك.. وحتى هي دارت \nنفس الشيء وشد يديها باسها.. لاح الموس والفرشيطة فوق الطبسيل وناض خلاهم \nغير كيشوفو... دخل للبيت وزدح الباب حتى قفزات رنيم\n\nرنيم: مالو هدا عاود\n\nكارمن: راه غير مع الخدمة وصافي... متديش فبالك..... كملو العشا وجمعو داكشي وهي دخل رنيم لبيتها وتبعها سفيان\n\nسفيان: غادي تنعسي دبا\n\nرنيم: نو مزال نجمع بعدا هاد الروينة لي عندي\n\nسفيان: انا نعاونك\n\nرنيم: اوكي.. دارت هزات بالزربة لي دوبياس خباتهم وبداو كيطويو بجوجهم \nالحوايج وكيستفو فالماريو وهما كيهضرو ويضحكو... غافلين على الشخص لي كيطل \nعليهم والدخاخن خارجين ليه مكرهش ينقز عليهم بجوج ويعطيهم العصا\n\n\nيتبع"
  },
  {
    "id": "2",
    "title": "لأني أنثى الجزء الثالث",
    "desc": "\nكمل سفيان معاها داكشي وجلسو فوق الناموسية\n\nسفيان: انا بعد غذا غادي نرجع\n\nرنيم: اويلي بهاد السرعة\n\nسفيان: راه خليت الخدمة وكلشي... مي كنواعدك غير نلقا فرصة.. اكيد غادي نجي\n\nرنيم: (بحزن) واخة... حطات راسها فوق رجليه... سفيان\n\nسفيان: ويي\n\nرنيم: واش خرج هداك من الحبس\n\nسفيان: اه خرج\n\nرنيم: ياكما مشا عند بابا\n\nسفيان: بغيتي الصراحة\n\nرنيم: اه\n\n#فلاش_باك\n\nحمزة: (كيدق الباب) حلوو\n\nتسنيم: (حلات الباب.. وبصدمة) حمزة شنو جاي دير هنا\n\nحمزة: (دفعها ودخل) فين رنيم\n\nتسنيم: رنيم مكايناش.. سافرات من شحال هادي ممكن تخرج دبا\n\nحمزة: (لصقها مع الحيط وشنق عليها) كيفاش سافرات شكون سمحليها تسافر\n\nتسنيم: (كتحاول تحيدلو يديه) طلق مني راك خنقتيني\n\nحمزة: انا غادي نوريكم اش كنسوا يا الكلاب.. داكشي لي مدرتوش لختك غنديرولك باش تبقاو ديما مدلولين\n\nتسنيم: حمزة خويا عفاك طلق مني واش حماقيتي\n\nحمزة: سكتيي منسمعش صوتك... دفعها وطلع من فوقها كيحاول يحيدليها الحوايج \nوهي كتغوت وتقاوم... كانت ماماها ياله داخلة سمعات الغوات ومشات كتجري.. \nبديك الصدمة والخلعة جبداتو من فوقها وبقات تعطيه فالعصا حتى دفعها وناض \nبغا يضربها وهو يجي شادي نقز عليه من اللور وبدا كيضرب فيه... الام ناضت \nشادة جنبها وهزات التيليفون عيطات لراجلها... رجع حمزة بحال الشرويطة وبقا \nمليوح تما حتى دخل باباهم وهو يشوفو كحل بالعما... مشات عينو لتسنيم لي \nكتبكي ولطراس داليدين باينين فعنقها.. مراتو كتعاودلو وهو كيزير على \nيديه... عيط نيشان للبوليس وبقاو كيتسناو حتى دخلو... هزوه وهاد المرة \nتحاكم عليه بسنة حبس\n\n#الحاضر\n\nرنيم: (وقفات) اويلي كان بغا يغتاصب ختي\n\nسفيان: للاسف اه كانتقام منك\n\nرنيم: اويلي على ولد الحرام.. كانت ختي غادي تغتاصب بسبابي هئ هئ\n\nسفيان: (جرها لعندو وعنقها) صافي احبيبة متبكيش وراه دبا فالحبس متبقايش تفكري فهادشي صافي نسايه عليك وركزي فقرايتك\n\nرنيم: العائلة ديال الزبل هي هادي هئ هئ.. مكاينش لي يحمرليك الوجه الله يعطيهم القطيعة\n\nسفيان: صافي براكة من البكا.. شد وجهها بين يديه.. متخلينيش نندم حيت عاودتليك\n\nرنيم: بغيت نهضر مع عائلتي دبا\n\nسفيان: غادي يكونو ناعسين وغادي تخلعيهم.. صبري تال غذا الصباح\n\nرنيم: واخة\n\nسفيان: ياله نعسي دبا وارتاحي وغذا ان شاء الله نهضرو معاهم.. بونوي\n\nرنيم: بونوي.. باس راسها ومشا لبيتو\n\nيوم جديد فاقت رنيم بكري مشات للطواليط قضات حاجتها وصلات صلاتها.. مشات \nللبالكون جلسات على السور ديالو وسرح تفكيرها فختها مسكينة وباش غتكون \nكتحس.. حتى حسات بالحركة وهي دور لقات اوستن.. رجعات شافت قدامها\n\nاوستن: كود مورنينغ\n\nرنيم: صباح الخير\n\nاوستن: راك جالسة على الحاشية واش مكتخافيش\n\nرنيم: لا\n\nاوستن: اوكي... بقا كيشوف فيها وهي ساهية.. شكون هداك الولد\n\nرنيم: صديق وصافي\n\nاوستن: ممم اوكي... بغيت نقول ليك شي حاجة\n\nرنيم: شنو\n\nاوستن: احم انا بغيت.. نعتاذر منك على داكشي لي درت\n\nرنيم: (شافت فيه بصدمة) واش بالصح ولا كتفلا عليا\n\nاوستن: نو كنهضر معاك بالصح\n\nرنيم: (بعد تفكير) اوكي اعتاذرك مقبول\n\nاوستن: ميرسي... دخلات عندهم كارمن\n\nكارمن: صباح الخير\n\nرنيم/اوستن: صباح الخير\n\nكارمن: اجيو تفطرو\n\nرنيم: اوكي.. دارت بغات تنزل وشدليها اوستن يديها حتى نزلات.. حيدات يديها \nوهي كتشوف فيه.. حدرات راسها ومشات.... تجمعو بربعة على الفطور ورنيم كتاكل\n وهي ساهية\n\nسفيان: رنيييم متندمنيش حيت عاودتليك\n\nرنيم: اففف فهمني راه مقداش نتخيل داك المنظر.. راه غادي تكون مدمرة هئ هئ\n\nكارمن: رنيم مالك\n\nاوستن: (غوبش) مالها شنو قلتيلها\n\nسفيان: احم مسائل شخصية وصافي.. نوضي معايا... جرها من يديها وداها لبيت الجلاس... بغيتي تهضري معاهم\n\nرنيم: اه\n\nسفيان: واا مسحي دموعك وقادي حالتك بلا ماتعصبيني\n\nرنيم: واخة.. ناضت بالجرا غسلات وجهها وقادات شعرها وهي ترجع لعندو.. لقاتو كيتسناها\n\nسفيان: ياله اجي حدايا.... جلسو حدا بعضياتهم وبعد دقائق بان باباها شداتها البكية مي حاولات تحبسها\n\nعادل: رنييم بنتي لباس\n\nرنيم: مزيان ابابا ونتا\n\nعادل: حيت نتي بيخير انا راني بيخير\n\nرنيم: الحمد لله فين ماما وتسنيم وشادي لباس عليهم\n\nعادل: هاهي ماماك هضري معاها\n\nهناء: بنتي الحبيبة توحشتك\n\nرنيم: حتى انا اماما توحشتك بزاااف\n\nشادي: (حيدليهم التيليفون) رورووو توحشتك\n\nرنيم: ههههه كبرتيي البرهوش\n\nشادي: اش هاد البرهوش عوتاني وانا زعما كنتسناك ضبريلي فشي زعرة... محس حتى جاتو دقة للراس.. وا باباا حرام عليك\n\nرنيم: هههههه عبر علييك.. فين تسنيم\n\nشادي: هاهيا وشدو الهضرة عوتاني بالسوايع\n\nسفيان: ههههه هادي شي حاجة باينة... خدات تسنيم التيليفون\n\nرنيم: حبيبتي سيري لبيتك بغيت نهضرو غير بجوج\n\nتسنيم: واخة اختي.... ناض سفيان وخلاها بوحدها\n\n\nرنيم: بنتي الصغيورة توحشتك\n\nتسنيم: حتى انا اختي توحشتك.. كيدايرة مع القراية\n\nرنيم: عاودلي سفيان كلشي كيبقيتي\n\nتسنيم: هئ هئ عاد حسيت بمعاناتك اختي رجعت كنخاف نخرج ويلا هدر معايا ولد \nكنبدا نترعد.. وهدا زعما ولد عمي لي يخاف عليا ويديرني بحال ختو\n\nرنيم: (نزلو دموعها) صافي احبيبة متبكيش عفاك.. وكنطلب منك السماحة حيت هادشي وقعليك بسبابي\n\nتسنيم: لا متقوليش هكا.. هداك راه مريض ونتي معندك حتى دخل فهادشي\n\nرنيم: الله يسهل عليك احبيبة وغندير جهدي باش تجي تكملي قرايتك هنا معايا وتبعدي من داك الزبل\n\nتسنيم: ان شاء الله اختي وفاش تكون شي عطلة اجي راني توحشتك بزااف\n\nرنيم: واخة احبيبة كنواعدك بلي قريب غنجي\n\nتسنيم: اوكي ختي\n\nرنيم: ياله نزلي ليهم التيليفون باش نودعهم.... نزلات تسنيم من بعد مامسحات دموعها عطات لباباها التيليفون\n\nعادل: كيغادة مع القراية ابنتي\n\nرنيم: سافا حمد الله ابابا بلا ماتخمم فيا راني مزيان\n\nعادل: الله يرضي عليك ابنتي حضي راسك وديها فقرايتك\n\nرنيم: واخة ابابا ميكون غير خاطرك\n\nعادل: ياله الله يعاونك\n\nرنيم: بسلامة وسلم على ماما وشادي\n\nعادل: مبلغ... قطعات معاهم وحطات الطيل ودارت يديها على وجهها حتى حسات بشي حد جلس قدامها هزات راسها لقات اوستن\n\nاوستن: ماالك\n\nرنيم: والو.. جات تنوض ورجعها لبلاصتها\n\nاوستن: قوليلي شكون مقلقك وانا نوريك فيه\n\nرنيم: (باستغراب) ممم مفهمتكش\n\nاوستن: علاش\n\nرنيم: فاللول كنتي كارهني ومباغيش تشوفني حداك.. ودبا نتا كتقرب مني \nوتسولني الى كنتي ناوي على شي حاجة غير بلا متعدب راسك راه مغادي تدي مني \nواالو\n\nاوستن: لا مناوي واالو.. وانا عاد فهمت بلي مخاصنيش نتعامل خايب مع شخص \nبسبب دينو.. وندمت على داكشي لي درت قبل وقبيلة راني طلبت منك السماحة \nوبغيت نكون صديقك لا اكثر ولا اقل\n\nرنيم: (حكات راسها) مممم اوكي\n\nاوستن: ياله قوليلي معامن هدرتي حتى تقلقتي\n\nرنيم: مع عائلتي.. وتقلقت حيت توحشتهم\n\nاوستن: دبا توصل العطلة دالصيف وسيري عندهم\n\nرنيم: وي داكشي......... داز داك النهار عادي كانت رنيم مشات خدمات ورجعات فالليل... اليوم غيمشي سفيان بقات معنقاه وحلفات مطلقو\n\nسفيان: رنييم ختي الزوينة براكة من البكا عفاك\n\nرنيم: غادي نتوحشك بزاف\n\nسفيان: حتى انا والله وغير نلقا وقت نجي كنجري لعندك نشوفك\n\nرنيم: وعد\n\nسفيان: كنوااعدك\n\nرنيم: اوكي... باس راسها\n\nسفيان: بسلامة وتهلاي فراسك\n\nرنيم: اوكي حتى نتا تهلا فراسك.. تعلات وباستو فحنكو وهو يمشي... رجعات مع كارمن للدار ودخلات نيشان لبيتها\n\nاوستن: ياك مزال عندكم العطلة\n\nكارمن: اه\n\nاوستن: ممم سيري سافري بغيت نبقى غير انا وياها\n\nكارمن: فين بغيتيني نمشي\n\nاوستن: فينما عجبك.. سيري عند ماما وبابا المهم بغيت نبقى غير انا وياها\n\nكارمن: اففف اوكي\n\n\nكارمن: رنيم انا اليوم مسافرة\n\nرنيم: فين\n\nكارمن: خاصني نمشي عند ماما حيت بغاتني\n\nرنيم: ممم اوكي\n\nكارمن: هانتي جالسة فالدار وحتى اوستن كاين\n\nرنيم: اويلي انجلس غير انا وياه\n\nكارمن: وي متخافيش مغايقيسكش.. وراكي عارفة هادي الدار ديال بابا منقدرش نقولو خرج ولا شي حاجة\n\nرنيم: (عوجات فمها) اوكي.... توادعات معاها ومشات.. ناضت رنيم لبسات \nحوايجها ومشات لخدمتها رجعات بالليل... حلات الباب وهي تلقا الناس.. واوستن\n فوسطهم كيهضر ويضحك.. خسرات وجهها وحيدات صباطها ومشات لبيتها.. بقا اوستن\n متبعليها العين.. ياله بغات تسد الباب وهو يتعرضلو اوستن\n\nاوستن: اجي جلسي معانا شوية\n\nرنيم: نو بلاش مفياش بغيت نعس\n\nاوستن: وغير شوية... جرها من يديها وداها جلسها بقات لورا كتخنزر فيها... \nبقاو جالسين مجمعين ورنيم ساكتة.. اوستن بقا كيشوف فيها وندم حيت دار هاد \nالحفلة حيت باينة معجبهاش الحال.. حتى نطقات لورا وهو يغوبش\n\nلورا: فخباركم بلي رنيم مسلمة.. كلشي دار شاف فيها\n\nرنيم: ياكما كاين مشكل.. اه انا مسلمة ومفتاخرة بديني\n\nلورا: (باستفزاز) نتوما كيتزوجو البنات عندكم وهما مزاالين صغار ياله عندهم 16 ولا 17 العام.. هادا اغتصاب للطفولة\n\nرنيم: عندك الحق مي متنساايش البنات عندكم كيفقدو العذرية ديالهم على 12 \nالعام ولا 14 وبعد المرات كيفقدوها مع شخص كبييير.. فبلا مانعايرو بعضنا \nوحنا كفس من بعضياتنا... نسولك دبا نتي فوقاش فقدتي العذرية ديالك وواش مع \nشخص قدك ولا كبير\n\nلورا: (تزيرات ومعجبهاش الحال) اش كتخربقي\n\nرنيم: غادي نقوليكم واحد المثل يقولوه فأمريكا للفتاة المغتصبة \"اذا لم \nتستطيعي الدفاع عن نفسك فاستمتعي\".. شوفي كمية العهر الاخلاقي لي فيهم.. \nمغاديش ننكر بلي الاغتصاب كاين عند المسلمين غير هو معمري سمعت هاد القولة \nعندنا على عكسكم... بونوي..... ناضت خلاتهم غير كيشوفو فيها ومشات لبيتها \nوسدات عليها بالساروت\n\nلورا: اووستن هاد البنت خاصنا نربيوها.. الى المرة اللولة مصدقاتش نعاودوها\n\nاوستن: لورا بعدي منها وراني قلتليك شكون هاديك بالنسبة ليا دونك خليها عليك\n\nلورا: مي وخا هكاك كتبقا مسلمة\n\nاوستن: هداك شغلي انا ماشي سوقك... ياله نوضو خرجو خليوني نرتاح..... خرجو \nصحابو وناض بدا كيجمع ديك الروينة حتى شاف رنيم غادية للطواليط\n\nاوستن: غادي تنعسي دبا\n\nرنيم: اه علاش\n\nاوستن: قلت زعما الى بغيتي نسهرو انا وياك شوية على شي فيلم\n\nرنيم: داكوغ.. شوف الفيلم وانا راجعة\n\nاوستن: (بابتسامة) اوكي... دخلات رنيم للطواليط قضات حاجتها وخرجات... مشات\n للبيت لقاتو كيدير الفيلم وهي تجلس... قادو وجا جلس حداها.. بيناتهم مسافة\n صغيرة مدليها شيبس.. بدا الفيلم وكان فيلم ديال الخلعة.. تفرجو فيه وهما \nمركزين معاه واوستن مرة مرة كيشوف فيها\n\n\nاوستن بقا كيشوف فيها وهو مستغرب أنها مخافتش.. كمل الفيلم وهي تنوض\n\nرنيم: بونوي\n\nاوستن: بونوي.... دخلات للطواليط توضات ومشات لبيتها سدات عليها بالساروت.. صلات جوج ركعات عاد تكات\n\nرنيم: ولد الحرام دار فيلم دالخلعة بغا يستاغلني زعما ونقربليه.. وخا يكون \nكيحلم منديرهاش.... بقات كتقرا المعوذتين حتى نعسات.... اوستن جالس فبيتو \nكيفكر\n\nاوستن: اففف شنو غندير معاها وكيفاش غادي نبدا حرت.. اول مرة يوقعلي هكا...\n بقا كيفكر حتى نعس.... يوم جديد فاقت رنيم صلات صلاتها ومشات للكوزينة \nكتوجد الفطور حتى دخل اوستن\n\nاوستن: صباح الخير\n\nرنيم: صباح الخير.. اجي تفطر\n\nاوستن: اوكي... حطات الفطور فوق الطبلة وجلسو كيفطرو فصمت حتى هضر اوستن\n\nاوستن: خدامة هاد العشية\n\nرنيم: اه\n\nاوستن: شنو بانليك ندوز عليك ونخرجو نسهرو\n\nرنيم: نو بلاش مافيا لي يخرج\n\nاوستن: غير شي ساعة ونرجعو بلييز\n\nرنيم: (تنهدت) اوكي.... داز النهار عادي كل واحد محشي فبيتو واوستن كيقاد \nالحوار لي غادي يقول...... وصلات العشية لبس وتقاد.. نزل ركب طموبيلتو \nوكسيرا فاتجاه الريسطو لي خدامة فيه رنيم.. بقا فالباب كيتسناها حتى بانتلو\n خارجة وهو ينزل.. سلم عليها وشد يديها باسها وعينيه فعينيها.. توترات من \nطريقتو وخلات قلبها يضرب.. حليها الباب ركبات عاد ركب هو.... ديمارا وهي \nمرة مرة كتشوف فيه وريحتو حمقاتها... بعد لحظات وقفو قدام كلوب دخلو.... \nطلعو الفوق جلسو وكيطلو على حلبة الرقص لي عامرة بالناس.. جا السرباي عندهم\n\nاوستن: 2مشروبات بدون كحول... سمعاتو رنيم وابتاسمات.. شاف فيها وابتاسم حتى هو.... جا المشروب بداو كيشربو\n\nاوستن: عاوديلي على راسك\n\nرنيم: هههه بحالاش\n\nاوستن: شحال عندك من خوتك علاش فكرتي تجي لهنا تقراي بحال هكا\n\nرنيم: اوكي.. حنا 2بنات وولد.. انا هي الكبيرة.. شديت ماستر فالمغرب وللاسف\n ملقيتش خدمة رغم انه صديقي سفيان عرض عليا نخدم فشركتو مي مبغيتش.. بغيت \nنعتامد على راسي ويلا خدمت نكون بالصح كنستاحق ديك الخدمة.. وماشي انا لي \nاختاريت نجي لهنا بالعكس انا مكنت عارفة والو حتى جا بابا وقالي راني \nقاديتليك المسائل وغتمشي تقراي فكندا ومننكرش بلي عجباتني الفكرة وبزااف\n\nاوستن: صدمتيني\n\nرنيم: علاش\n\nاوستن: انا كان كيسحابلي بلي الرجال المسلمين مكيخليوش بناتهم يقراو ويخدمو\n وكيزوجهم فاش كيظهرو علامات البلوغ عليهم... وسحابلي بلي هربتي وجيتي لهنا\n\nرنيم: نتا عندك افكار غالطة تمااما على المسلمين هههه\n\nاوستن: (شرب من كاسو) ممكن... كان شخص جالس بعيد كيراقب رنيم.. حتى لواحد اللحظة ناض وجاي فاتجاههم\n\n\nكانو منساجمين فالهضرة حتى بغا يزعم اوستن ويصارحها بكلشي وهو يوقف عليهم شخص.. هزات رنيم راسها غير شافتو وهي تغوبش\n\nطه: هاي هااي على لالة رنيم دبرتي على راسك بالزربة ماعندي مايتسالك\n\nاوستن: شكون نتا.. رنيم شنو كيقول هدا واش كتعرفيه\n\nرنيم: نو مكنعرفوش\n\nاوستن: ممكن تمشي فحالك\n\nطه: (بالانجليزية) غير كتكدب عليك وهادي كانت حبيبتي وسرقاتني وهربات\n\nرنيم: (وقفات) اش كتخربق فين عمري كنت حبيبتك الحمار\n\nطه: (شدها من شعرها) مغاديش ننسا داكشي لي درتي.... انا لا وجاية عند هاد اليهودي تحلي ليه رجلك\n\nرنيم: (صرفقاتو) بزاف عليك الحمار.. الى كانت ختك مولفة تحل رجليها انا \nاشرف منها ومنك ومن هاديك لي ولداتكم اولد الحرام... ناض لعندو اوستن جبدو \nوبدا كيضرب فيه حتى جاو لي كارد فكهوم وداو طه خرجوه واعتاذرو من اوستن... \nجلس حداها وهي حاطة يديها على راسها وكترعد\n\nاوستن: منين كتعرفيه حيت ميمكنش يجي ويقول ديك الهدرة الى مكانش كيعرفك\n\nرنيم: باباه كيعرف بابا وكانو استقبلوني عندهم فاش ياله جيت.. مي واحد \nالليلة تهجم عليا وبغا يغتاصبني وهربت.. من تما ماشفتو حتى لدابا\n\nاوستن: (زير على يديه) صافي تهدني\n\nرنيم: انا غنمشي للحمام\n\nاوستن: اوكي... مشات رنيم وعيط هو للسرباي.. عفاك جيبلي كاس دالما\n\nالسرباي: اوكي... مشا السرباي حتى جرو واحد وعطاه كينة يديرها فالكاس درنيم ودور معاه وخرج\n\nطه: درتي داكشي لي قلتليك\n\n....: اه متخافش\n\nطه: هاحنا غنشوفو واش غادي يرحمك داك اليهودي لي معاك.... جات رنيم جلسات\n\nاوستن: سافا دبا\n\nرنيم: اه شكرا حيت دافعتي عليا\n\nاوستن: نو متقوليش هكا عادي.. جاب السرباي كاس دالما.. خودي شربي وارتاحي\n\nرنيم: ميرسي... شربات الكاس وجلسو كيهدرو.. شوية بدات كضحك\n\nاوستن: (باستغراب) مالك\n\nرنيم: (كتغوت) بغيت نشطح ههههههه\n\nاوستن: رنييم واش سافا... وقفات بغات تمشي كانت غادي طيح كون متعرضليهاش وشدها... واش شربتي شي حاجة ولا شنو\n\nرنيم: نتا داك النهار بغيتي دوخني ساعة دوخت ديك صاحبتك معقلت على حتى شنو \nسميتها ههههههههه.. كيعجبني الحال فاش كنفقصك حيت حتى نتا كتفقصني.. مي شنو\n سر اهتمامك بيا فجأة هادشي لي خاصني نعرف ههههه\n\nاوستن: (هز صاكها وهزها) ياكما شي حد عطاك شي حاجة وخديتيها منو... زعما راك بعقلك...... حطها فطموبيلتو وركب حتى هو\n\nرنيم: (قرباتلو وبدات كتلعب بلحيتو) لحيتك زوينة مممم... بدا كيضحك وكيبعد \nيديها وهي كترجع تلعبلو بلحيتو.. خلاها وركز مع السوكان حتى وصلو... هزها \nودخلها نيشان لبيتها حط صاكها وحيدليها صباطها.. غطاها وبدا كيشوف فيها وهي\n كتشوف فيه وتبتاسم... حدر لعندها وهو مغمض عينيه\n\n\nحدر لعندها وهو مغمض عينيه.. تخالطات أنفاسهم حتى قرب وهو يبعد طفا عليها الضو وخرج...\n\nاوستن: مديرش شي حاجة لي تندم عليها.. هي ماشي بحال البنات الاخرين.... مشا\n لبيتو هز بيجامة وفوطة ومشا للدوش.. دوش ولبس حوايجو.. مشا للكوزينة قاد \nقهوة ورجع لبيتو شد لبيسي وبقا خدام حتى عيا وهو ينعس.... يوم جديد فاق \nاوستن قبل من رنيم على غير العادة... وجد الفطور ومشا طل عليها لقاها محشية\n فالغطا وناعسة.. ابتاسم وقربليها.. جلس فطرف ديال الناموسية وبدا كيفيقها\n\nاوستن: رنيم فيقي.. رنيييم\n\nرنيم: مممم\n\nاوستن: نوضي راه ل10 هادي ممولفاش ليك تنعسي حتى لدابا\n\nرنيم: (حيدات الغطا من فوق وجهها) اش بغيتي\n\nاوستن: (بقا كيشوف فيها وهي مشعككة والعماش فعينيها) ههههههه نوضي براكة من النعاس\n\nرنيم: (عاد توكضات وهي تجلس بالزربة) اجي فوقاش رجعنا وشنو وقع.... شنقات عليه.... عنداك تكون درتيلي شي حاجة\n\nاوستن: (حيد يديها) تهدني انا مدرتليك والو.. نتي لي منعرف اش كليتي حتى دختي وبقيتي كتخرجي ودخلي فالهضرة وانا نرجعك للدار\n\nرنيم: (كتحك راسها) شنو قلت\n\nاوستن: والو.. ياله نوضي غسلي وجهك واجي تفطري\n\nرنيم: واخة... خرج وتبعاتو مشات للحمام غسلات وجهها وحكات سنانها ومشات للكوزينة... لقاتو جالس كيفطر وجلسات حتى هي بدات كتفطر\n\nاوستن: (شاف فيها بنص عين) كتعجبك لحيتي\n\nرنيم: (كانت كتاكل غير سمعات اش قال وهي تجيف) كح كح كح... مدليها كاس دالما شربات.. كيفاش ا اش كتخربق\n\nاوستن: ههههه نتي لي قلتيها ماشي انا\n\nرنيم: اش قلت\n\nاوستن: قلتيلي كتعجبك لحيتي وقربتيلي بديتي كتقيسها\n\nرنيم: (هزات حاجب) كتكدب عليا ياك\n\nاوستن: نو معندي علاش نكدب\n\nرنيم: انا راه امبوسيبل نقول هادشي\n\nاوستن: هههه اوكي صافي نساي.... رجعات رنيم كتاكل وتفكر وهي تهز راسها شافت فيه\n\nرنيم: واش بالصح قلتها\n\nاوستن: هههههههههه وي قلتيها\n\nرنيم: غير كنت كنكدب علييك.. متيقش رااسك\n\nاوستن: (حابس الضحكة) اوكي... كملو الفطور وناضت غسلات دوك الماعن ومشات \nشدات التلفزة كتفرج واوستن فبيتو كيخدم... بدات كرشها كتغوت بالجوع وهي \nتنوض وجدات الغذا بالزربة وعيطاتلو... جلسو وهي بدات كتاكل بالخبز.. هز حتى\n هو بغا ياكل مي معرفش\n\nرنيم: صبر نوريك... شدات طريف صغير ووراتو.. شفتي هكا ياله كول... بدات كتاكل وهي حاضية معاه اش كيدير حتى بدات كضحك\n\nرنيم: ماشي هكاك هههههه... الى بقيتي هكا موحال واش اتغذا.. شدات طريف \nقداتو وعطاتولو.. ياله كول.. خداه من عندها وبدا كياكل وهي كتقادلو وتمدلو\n\nاوستن: (بابتسامة) شكرا\n\nرنيم: (بابتسامة) عادي\n\n\nداك النهار كان يوم السبت يعني رنيم مخداماش.. جمعات هي واوستن الطبلة \nومشات لبيتها... كان اوستن خارج من الكوزينة حتى بانلو تيليفونها هزو ومشا \nلبيتو.. بدا كيقلب فيه ومشا لتصاورها شافهم.. تعصب فاش شاف سفيان معاها \nوالحرارة طلعات معاه.. بانوليه فيديوات ومشا تفرج فيهم مات بالضحك فاش شاف \nالجانب الحمق لي كاين فرنيم... مشا دخل لبيتها بلا مايدق حتى قفزات\n\nرنيم: اش بغيتي\n\nاوستن: جبتليك تيليفونك لقيتو فالكوزينة\n\nرنيم: اه اوكي ميرسي.. خداتو من عندو وبقا واقف كيشوف فيها.. بغيتي شي حاجة\n\nاوستن: كنبغيك\n\nرنيم: (بصدمة) هااا\n\nاوستن: (جلس حداها فالناموسية) كنبغيك كثر من 5سنين.. كنبغيك من نهار نقدتك فالبحر.. كنبغيك من نهار شفت عينيك وشميت ريحتك\n\nرنيم: ك..كيفاش... فوقاش نقدتيني\n\nاوستن: (بابتسامة) كنتي متكية على ظهرك والما كيلعب بيك حتى بعدتي على \nالشاطئ.. تما فين غرقتي وانا جبدتك وخرجتك.. من تما محيدتيليش من عقلي ومن \nقلبي\n\nرنيم: (تصدمات) الصمت\n\nاوستن: عارف لقاءنا اللول مكانش زوين.. او نقدرو نقولو خاايب... المهم غادي\n نشرحليك علاش واخذ موقف من المسلمين... تنهد.. انا وماكس اصدقاء منين كانت\n عندي 5سنين... معمرنا تفارقنا حتى لواحد النهار كنا انا وياه فالمول \nكندورو حتى هجمو علينا اشخاص ملتمين... حاولنا نهربو مي كنا محاصرين وقتلو \nصاحبي قدام عيني ومقادر ندير ليه والو.. طاح من فوقي وغطاني اخر حاجة \nقالهالي\n\n#فلاش_باك\n\nماكس: (الدم نازلو من فمو) اوستن سد عينيك ودير راسك ميت\n\nاوستن: (دموعو نازلين) متخلينيش عفاك\n\nماكس: شش نتا قوي\n\n#الحاضر\n\nاوستن: (عينيه دمعو) داك النهار ماتو بزااف دالناس... انا بقيت معنق ماكس \nمقدرتش نخليه.. مقدرتش نتخايل صديق الطفولة ديالي غيموت ويخليني بسباب ناس \nمفقلبهوم رحمة ولا شفقة كيقتلو الناس بحال الى كيقتلو حشرة\n\n\n《ذُقونٌ تـَبْلـُغُ الركبَا،جباه عُلِّمتْ عمدا.... سُيوفً شُهَّرت غضبا وباسم الدين تغزوني؟\n\n…ملأتم قلبنا حزنا،زرعتم حقلنا حقدا ... سقيتم أرضنا جهلا ،وليس الجهل من ديني\n\n!أبٱسم الدين نُنتهكُ؟ أبٱسم الدين نُبتذَل؟ أبٱسم الشرع نُغتصَبُ؟ أبٱسم الله تُؤذيني؟\n\n…أرُقِّيتم بمرتبةٍ؟! أعُلـِّيـتـُمْ بمِصطبَة ؟ أصار الدين بالكيل؟ فليسَ الكيلُ يُغريني\n\n…حُماةُ الدين أضحَيتم؟؟ أ بُشرتـُمْ بفردوس؟ أرى الإيمان عملتكم،و ما تاجرت بالدين\n\n…كفرتُ بدينكم كُفرا،كفرتُ بربكم جهراً.... فلا ذا الدينُ ينصِفُني، ولا ذا الربُّ يحميني\n\nلكم في الجهلِ ما شئتم، لكم في الذلِّ ما نِلتم... ولي في نابضي وطني، و لي ربي، ولي ديني》\n\n\n#القصيدة_منقولة_من_انسانة_احترمها_واشكرها_على_هاته_القصيدة\n\n#مريم_بن_شعبون\n\n\nبقات كتشوف فيه مصدومة وتالفة معرفات متقول.. ابتاسم فوجهها ومد يديه شد يديها وحطها على وجهو\n\nاوستن: عارف بلي زربت عليك.. انا مباغيش جواب دبا.. حتى تفكري على خاطرك.. \nالمهم هو انا كنبغيك...... رجع يديها فوق فمو... باس راحة يديها وعينيه \nفعينيها... ناض خلاها مصدومة مكترمش... بعد مدة عاد وعات\n\nرنيم: اناري شنو وقع... اويلي يا فضيحتي.. شنو وقعلي حتى بقيت ساكتة هدا \nيمكن كون باسني وحيدلي الحوايج كاع مغندير والو... واااهيا ناري دوخني ولد \nالحرام بهضرتو... اففف قلبي كيضرب اش غندير واش نهرب ولا نجري عليه.. اويلي\n نجري على دري من دارو... فينك اسفيان تفكني... تلاحت على ظهرها فوق \nالناموسية وكتفكر... خاصني نبعد علييه هذا يقدر يستاغلني... واش انا ياربي \nصمت باش نطيح فملحد هئ هئ... وخا بكوص ولحيتو زويينة وصدرو زوين وريحتو \nكتحمقني اما ضحكتو كتهبلني مي كيبقا ملحد.. جلسات.. اويلي انا اش كنقول \nكيفاش ضحكتو كتهبلني وريحتو كتحمقني.. بدات كتصرفق فراسها... فيقي ارنيم \nفيقي راك بعقلك زعما.. اوو جوج كلمات دوخوك ولا شنو.. واتوكضي معايا الله \nيسترك... ناضت سدات الباب عليها بالساروت ورجعات جلسات.. العشية كاملة \nدوزاتها فحوار مع نفسها.. كتناقش وتحلل غير بوحدها... وتفكيرها فأنها هي \nوياه بوحدهم فالدار وهو عندو مشاعر تجاهها مركبة فيها الرعب.. خافت يجي \nيديرليها شي حاجة وهما عندهم عادي........ مخرجاتش كاع من بيتها حتى ظلام \nالحال وهي تسمع الدقان\n\nرنيم: (قفزات) شكون\n\nاوستن: رنيم حلي الباب من قبيلة وانا كنتسناك تخرجي مي والو... اجي تعشاي\n\nرنيم: لا لا مافياش الجوع بصحتك\n\nاوستن: راه من الغذا ماكليتي.. خرجي تعشاي مايكونش راسك قاصح\n\nرنيم: ولا مبغييتش\n\nاوستن: اوكي على خاطرك.... مشا اوستن تعشا ورجع لبيتو كيفكر..... دازت مدة \nورنيم كرشها بدات كتشطح بالجوع... حلات الباب بشوية ومشات كتسلت للكوزينة..\n شعلات الضو وبدات كتحط ماتاكل\n\nاوستن: (متكي على الباب) عاد جاك الجوع\n\nرنيم: (قفزات) اا.. لا لا مفياش بونوي.... جات تخرج وهو يشدها ولصقها مع الحيط\n\nاوستن: (حدر لعندها حتى تقابلو عينيهم) مالك\n\nرنيم: (متوترة) خ..خليني نمشي بحالي\n\nاوستن: اجي تعشاي وسيري تنعسي\n\nرنيم: (كدفع فيه) بعد عليااا\n\nاوستن: (بعد) اوكي هانا بعدت غير تهدني\n\nرنيم: (دارت حركة دفاعية) تقربلي مرة اخرى نضربك\n\nاوستن: ههههههه واخة\n\n\nرجع لبيتو وخلاها فالكوزينة.. طلات بانليها دخل للبيت وهي تهز الماكلة \nوهربات لبيتها.. سدات عليها بالساروت وجلسات فوق الناموسية كتاكل......... \nيوم جديد فاقت ومشات للطواليط توضات وصلات صلاتها.. مشات للكوزينة وهي تلقا\n ورقة ملصقة فالثلاجة\n\nاوستن: انا رجعت فحالي وغادي نخليلك الوقت الكافي باش تفكري.. اي لوف يو\n\nرنيم: (صغرات عينيها) دبا هدا كيهضر من نيتو..... دوزات نهارها غير فالدار \nوكتفكر فاوستن وغير كتعيق براسها.. كتصرفق حناكها.......... رجعات كارمن \nللدار مي مقالتليها والو.. بدات القرايا عوتاني... حتى لواحد النهار\n\nكارمن: رنييييم\n\nرنيم: نعام.. اش كديري فبيتي\n\nكارمن: (بتساؤل) شنو كدير عندك نمرة ديال هاد المنتج\n\nرنيم: ااه.. داك النهار فاش مشينا للكلوب وغنيت تعرضلي وعطهالي\n\nكارمن: علاش\n\nرنيم: قاليا صوتي عجبو وبغاني نتاصل بيه\n\nكارمن: اتاصلتي؟\n\nرنيم: اكيد لا\n\nكارمن: انااااري معامن انا... وااااش عرفتي هذا شكوون رااه مشهور اصاحبتي.. عرفتي الى خدمتي معاه غادي ديري بوم فالعالم\n\nرنيم: واش دبا باغاني نرجع مغنية\n\nكارمن: اه علاش شنو فيها... هانتي كملي قرايتك وبعدي من ديك الخدمة ديال \nالويل لي غير معدباك.. الى كنتي مغنية راه غير حفلة وحدة تخلصليك كثر من \n6شهور ومتحتاجي لا خدمة لا حتى حاجة\n\nرنيم: لا لا اختي منقدرش\n\nكارمن: اوييلي معامن انا... شدي الطيل عيطيلو\n\nرنيم: لا\n\nكارمن: الى معيطتيش متعاوديش تهضري معايا\n\nرنيم: اففف اري لهنا... عيطاتلو وبدات كتسنا شوية وهو يجاوبها\n\n.....: الو\n\nرنيم: هاي انا رنيم\n\n....: شكون رنيم\n\nرنيم: (الله ياربي اش غندير) احم ديك البنت لي سمعتيها كتغني فكلوب *****\n\n.....: اااا هادي نتي شحال وانا كنتسناك تعيطيلي وها تعطلتي مي المهم عيطتي... خاصنا نتلقاو باش نهضرو\n\nرنيم: (حكات راسها) ممم واخة فوقاش\n\n....: السبت فنفس الكلوب\n\nرنيم: (عوجات فمها) اوكي... قطعات وهي تجلس\n\nكارمن: شنو قاليك\n\nرنيم: نتلقاه السبت فنفس الكلوب.. كيفاش غنديرليها\n\nكارمن: ياك الويكاند مقاريينش نمشيو مالنا اش خاسرين ونباتو عند والديا\n\nرنيم: وانا اصلا علاش غنتلقاه.. واش منيتك سحابليك انولي مغنية\n\nكارمن: وعلاش مالك شنو ناقصك\n\nرنيم: اففف.. تكات فوق الناموسية.. هاد المرة بابا غادي يقتلني بدون شك\n\n\nكارمن: نو باباك متفهم هانتي غادي تشوفي\n\nرنيم: ممم واخة هاحنا غنشوفو.... وصل السبت كانو شدو الطريق وياله وصلو للدار\n\nسيلين: مرحبا بيكم\n\nرنيم: شكرا اخالتي\n\nكارمن: توحشتك\n\nسيلين: حتى انا ابنتي.. كيغاديين مع القراية سافا\n\nكارمن: وي طوب.... جلسو مجمعين معاها حتى وصلات الوقيتة وطلعو بدلو حوايجهم وشدو الطريق للكلوب\n\nرنيم: اففف كون غير رجعنا\n\nكارمن: راه غادي نضربك نتي سكتينا شوية\n\nرنيم: وكون غير قلتها لبابا بعدا\n\nكارمن: واش تافقتو على شي حاجة باش تقوليهالو.. صبري شوية ماالك....... وصلو للكلوب دخلو كيقلبو بعينيهم\n\nرنيم: فخبارك نسيت على شكلو\n\nكارمن: اناري معامن انا.. سكتي راني عارفاه كيداير... رااهو ياله زيدي...... قربو لعندهم شافها وهو يوقف\n\nكارمن: هاي موسيو ستيف\n\nستيف: اهلا.. سلم عليهم.. تفضلو جلسو\n\nكارمن: ميرسي.. جا السرباي خدا طلباتهم ومشا\n\nستيف: ايوا ا انسة رنيم شحال وانا كنتسنا اتصالك\n\nكارمن: هي مبغاتش تولي مغنية داكشي علاش\n\nستيف: ااه اوكي.. وعلاش دبا جات\n\nكارمن: حيت انا بززت عليها ههههه\n\nستيف: شكرااا وكون مكنتيش بززتي عليها كون بززت عليها انا.. حيت ميمكنش نسمح لهاد الموهبة ضيع\n\nرنيم: شكرا موسيو ستيف على هاد الكلام مي كيف قالتليك صديقتي انا مبغاش او بالاحرى ممستاعداش لهاد الخطوة\n\nستيف: مممم اوكي.. نقدرو نديرو تجربة نسجلو اغنية والجمهور يحكم وديك الساعة عند الحق واش تكملي ولا تحبسي\n\nكارمن: وي فكرة زويينة\n\nرنيم: ممم معرفتش\n\nستيف: فكري وخودي وقتك.. فاش تكوني مستاعدة نبداو.... حاولو يقنعوها وقدرو \nينجحو مي مزال معرفات ردة فعل باباها ولي هي اهم حاجة عندها...... رجعو \nلدارهم هزات تيليفونها وعيطات لباباها\n\nعادل: اهلا بنتي لباس عليك\n\nرنيم: لباس حمد الله ونتا كيداير\n\nعادل: بيخير ابنتي\n\nرنيم: كيدايرة ماما وتسنيم وشادي لباس عليهم\n\nعادل: لباس الحمد لله.. ايوا كيغادة مع القراية\n\nرنيم: مزيان حمد الله ابابا\n\nعادل: الحمد الله\n\nرنيم: بابا بغيت نقوليك شي حاجة\n\nعادل: وي هانا كنسمعك\n\nرنيم: احم واحد النهار كنت مع صاحبتي فواحد الكلوب.. وداك الكلوب كيغنيو \nفيه الناس وحتى انا غنيت وسمعني واحد المنتج وعجبتو... وطلب مني نخدم \nمعاه.. زعما نرجع مغنية.. شنو نظرك فهادشي\n\nعادل: الصمت\n\nرنيم: احم بابا واش تقلقتي... تقطع التيليفون... الو بابا.. باباااا...... \nاويلي بابا تقلق مني هئ هئ الله يعطيك اكارمن الحبس نتي وهداك اناري ياناري\n\n\nبقات كتبكي جات عندها كارمن وجرات عليها... بقات هكاك حتى نعسات.. فاقت على صوت كارمن\n\nكارمن: رنييم فيقي راه غادي نتعطلو\n\nرنيم: غير سيري انا مغاداش\n\nكارمن: اوكي.... مشات كارمن وهي تنوض توضات وصلات صلاتها ورجعات \nلبلاصتها... جامعة رجليها عندها وحاطة يديها على حناكها كتخمم حتى قفزات \nفاش صونا تيليفونها.. هزاتو غير لقات باباها وهي تقاد الجلسة وجاوبات\n\nعادل: مغاديش نقوليك علاش مشيتي للكلوب.. ومغاديش نقوليك علاش غنيتي مي بغيت نفهم علاش باغية تولي مغنية\n\nرنيم: مبغيتش نولي مغنية\n\nعادل: واش كضحكي عليا دبا ولا شنو\n\nرنيم: (نزلو دموعها) منين كنت صغيرة وكنت كنغني قدامك ابابا.. كنتي كضحك \nوتشجعني... وكنت ديما كنتصور بلي انا مغنية مشهورة مي هاد الفكرة تغيرات \nمنين كبرت... الغناء او نولي مغنية اخر حاجة نفكر فيها... اييه كنغني مي \nغير باش نفوج على راسي وصافي.. تقدر تحسبها هواية\n\nعادل: وشنو غير رأيك دبا\n\nرنيم: تسنيم\n\nعادل: اش قالتليك\n\nرنيم: مقاتلي والو هي مزال معارفة\n\nعادل: وكيفاش تسنيم هي لي غيرات رأيك\n\nرنيم: بابا انا عارفة شنو وقع لختي... واعدتها غندير جهدي باش نجيبها \nلهنا.. عارفاك نتا مغاديش تقدر تزيد تحمل المصاريف ديالها باش تجي وهنا \nكتجي المهمة ديالي\n\nعادل: الصمت\n\nرنيم: عارفاك فاش كتفكر بلي داك الدومين صعيب وفيه مشاكل وشبهات... مي \nمتنساش بلي انا تربييتك.. صيفطتيني لهنا وانا نقية وطاهرة وغادي نبقا هكا \nحتى نموت.. المسألة وما فيها انني بغيت نجيب تسنيم لهنا وعلاش لا حتى شادي \nيجي يبني مستقبالو هنا... هادشي غنديرو بالغنا ولا بلا بيه... غير يمكن \nبالغنا نقدر نديرو فظرف وجيز... نقدر فاللخر ديال هاد العام نجيب ختي.. \nماشي يخرج داك الحيوان من الحبس عوتاني ويتعرضليها.. هاد المرة خرجات سالمة\n مي المرة الجاية معرفتش\n\nعادل: (تنهد) واخة مي القراااية هي اللولة سمعتيني\n\nرنيم: ضروووري ابابا\n\nعادل: طلب اخير... متخيبيش تقتي فيك ارنيم\n\nرنيم: معمري درتها ومعمري غنديرها ابابا\n\nعادل: اوكي تهلاي فراسك والله يحميك\n\nرنيم: امييين... غير قطعات وهي تلاح فوق ناموسيتها... اففف واخيييرا.... \nناضت طلقات الموسيقى \"نتي لالاهم\" وتحزمات وعطاتها للشطيح وهي كضحك وتغني \nمعاها... غافلة على الاشخاص لي واقفين كيشوفو فيها... مع الدورة ضربات \nفكارمن واوستن.. غير شافتو وهي توقف بحال درتيلها سطوب... قرب لعندها \nبابتسامتو الساحرة... شدها من يديها وكيشطح وهي مصدومة وكتشوف فيه\n\nاوستن: خاصك تعلميني كيف كديري تلعبي بخصرك بهاد الطريقة\n\nرنيم: هاااا\n\n\nاوستن: قلتليك واش ممكن تعلميني ندير بحالك\n\nرنيم: (نترات يديها وجمعاتهم) اش كدير فبيتي.. خرج عفاك\n\nاوستن: (بابتسامة) ماشي حشومة تجري على حبيبك\n\nرنيم: (بصدمة) كيفاش حبيبي من فوقاش بالسلامة\n\nاوستن: (حط يدو على حنكها) ياك قلتليك غادي نخليلك الوقت تفكري.. ووفيت بوعدي ودبا جيت نشوف حبيبتي لي توحشتها\n\nرنيم: (كترمش عويناتها) هااا\n\nاوستن: (شد دقنها وهز راسها) شحال كتحمقيني\n\nرنيم: (دفعاتو) خرج من بيتي ومتعاوديش تقيسني.. اش هاد الجرأة لي فيك... \nانا ماشي بحال البنات لي كتعرف وممنوع تقيسني.. ااااخر مرة سمعتيني\n\nاوستن: اوكي اوكي صافي تهدني هانا خارج.... خرج وهو كيضحك.. عاجبو الحال حيت كيوترها\n\nكارمن: كيبقيتي\n\nرنيم: مزيان هدرت مع باباها\n\nكارمن: وشنو قاليك\n\nرنيم: وافق\n\nكارمن: لا متقوليهاش\n\nرنيم: هههههه وييي\n\nكارمن: واااو دبا انا غنولي صاحبة المغنية رنيم\n\nرنيم: هههههه متزيديش فيه\n\nكارمن: (باستها) فرحتلييييك\n\nرنيم: ميرسيي\n\nكارمن: ياله اجي تغذاي راني جبت معايا البيتزا\n\nرنيم: اوكي.... خرجو لقاو اوستن جالس فالطبلة كيتسناهم\n\nاوستن: اجيو تغذاو راه فيا الجوع\n\nكارمن: هاحنا جايين مالك زربان... جلسو بداو كياكلو.. قول لرنيم مبروك\n\nاوستن: علاش\n\nكارمن: قريب غادي تولي مغنية\n\nاوستن: (هز حاجب) كيفاش\n\nكارمن: المنتج ستيف عرض على رنيم يديرليها اغنية وقريب غادي تسمعها... دار \nشاف فيها كانت كتاكل وكتشوف فيه بنص عين... ناض وجرها من يديها... دخلها \nللبيت وسد بالساروت\n\nرنيم: اش كدير.. طلقني وخليني نخرج\n\nاوستن: كيفاش غادي تولي مغنية واش تسطيتي\n\nرنيم: بعد مني وماشي سوقك فيا\n\nاوستن: (ضرب يديه مع الحيط) لا سوقي فيييك انا حبييبك ومديري الحاجة حتى تشاوريني\n\nرنيم: شفتك متيق راسك.. كيفاش حبيبي واش حمق\n\nاوستن: (شد يديها حطها على قلبو) هذا سكنتي فييه.. سمعتيني يعني نتي حبيبتي بغيتي ولا كرهتي... وانا مموافقش على هادشي لي باغا ديري\n\nرنيم: اخر حاجة نفكر نديرها هي نبغي واحد بحالك.. متنساش بلي انا مسلمة يعني من الناس لي كتكره\n\nاوستن: شكون قاليك كنكرهك... سمعيني الغنا ممنووووع واش فهمتي\n\nرنيم: (دفعاتو) بانليا كليتي شي حاجة ماشي تالهيه... دارت بغات تحل الباب وهو يرجعها.. دفعها على الحيط حتى تقصحات وسدات عينيها\n\nرنيم: ايي\n\nاوستن: سمحيلي مقصدتش... هزات ركبتها ضرباتو لحجرو حتى تلوا ورجع حمر\n\nرنيم: سمحلي مقصدتش... خرجات وخلاتو جالس فالارض.. رجعات كتاكل\n\n\nكارمن: مالكم.. شنو بيناتكم\n\nرنيم: سولي خوك انا مالي\n\nكارمن: ههههه احيااانة عليك.. حتى نتي راك بخبيزتك\n\nرنيم: اش درت.. ياك كنت كناكل حتى نوضني\n\nكارمن: مممم اوكي... شافت خوها جاي وجهو حمر... اوستن مالك\n\nاوستن: (خنزر فرنيم) والو... رنيم حدرات راسها كتاكل وحابسة الضحكة... ناض \nللكوزينة وهو كيسوط هز كيس ثلج وحطو على ديالو... جلس فوق الكرسي ناشر \nرجليه وحاط الكيس من فوقو.. كيبرد على راسو الدقة... حس براسو مزيان وهو \nيرجع... شافت كارمن فسروالو كان فازك\n\nكارمن: اووستن\n\nاوستن: شنو\n\nكارمن: ممم مال سروالك... طلعات رنيم راسها وهي تشوفو فازك مقدراتش تشد ضحكتها وهي طرطق بالضحك\n\nرنيم: هههههههههههه... معجبوش الحال وهو يخرج وزدح الباب حتى نقزو... نااري خوك قاصح\n\nكارمن: زعما نتي ساهلة.. مي مزيان منين تلاقيتو\n\nرنيم: كيفاش\n\nكارمن: راني عارفة بلي اعتارفليك بحبو ونتي دافعة عليه كبير\n\nرنيم: انا مدافعا كبير على حد.. مي انا مكنبغي حد وخططي المستقبلية لاغية فيها انه يكون شي حد فحياتي\n\nكارمن: هههه هاحنا غنشوفو مي كوني اكيدة انك قريب ترجعي اونكوبل مع خويا انااا لي عارفا خويا كيداير\n\nرنيم: (بتحدي) هاحنا غنشوفو..... جمعو داكشي ولبسو حوايجهم وهما يمشيو للجامعة..... كانو كيقراو حتى دخل اوستن\n\nالاستاذ: نخليكم دبا مع اوستن\n\nرنيم: اناري هدا اش جا يدير هنا\n\nكارمن: وشكون عرف\n\nاوستن: (شاف فرنيم وبابتسامة ساحرة) هاي اليوم غادي نكمل ليكم الحصة هادشي الى قبلتو\n\n.....: (كتحلون) اكييد غادي نقبلو وحنا فرحانين\n\nرنيم: (عوجات فمها) شوفليك البنت كيف كتعوج عليه\n\nكارمن: ههههه وي شفتها\n\nرنيم: ناري غنوض نتفها فقصاتني\n\nكارمن: واش غرتي\n\nرنيم: اشمن غرت حتى نتي.. مي مكنحملش شي حد يبقا يتعوج هكاك كنتعصب.... اوستن كان حاضي رنيم كيفاش مخسرة كمارتها جابتلو الضحكة\n\nاوستن: شنو سميتك ا انسة\n\n....: ليزا\n\nاوستن: تقدري تتفضلي لهنا\n\nليزا: (بفرحة) وي..... مشات لعندو وسلمات عليه بلابيز.... رنيم خنزرات \nوهزات كتوباتها وخرجات........ دخلات لبيتها ولاحت صاكها فوق الناموسية\n\nرنيم: واش دبا هاد الجامعة رجعات للبوسان ايوا هااا البسالة عوتاني... وحتى\n هو عاجبو الحال وكيبوس..... وانا مالي يدبر راسو.. افففف.... بدلات \nحوايجها ومشات جلسات فوق الفوتوي كتخربق فتيلفونها\n\n....: هاو هاو...... دارت بالعرض البطيء غير شافت كانيش وهي تعلق فالفوتوي\n\nرنيم: ومامااااااا.... تحل الباب ديال الدار وهوما يسمعو شي حاجة طاحت... \nدخلو لقاو رنيم تقلبات هي والفوتوي والكلب كينبح حداها وهي مكمشة... طارت \nكارمن هزاتو وبعداتو عليها ومشا اوستن هزها\n\n\nاوستن: (كيقلب فيها) فين مقسحة\n\nرنيم: (ضرباتو ليديه) علاش جبتيه بغيتي تخلعني ياك\n\nاوستن: لا ماشي هكاك.. غير مالقيت فين نخليه ومنقدرش نخليه فالدار بوحدو.. متخافيش منو راه مكيعضش\n\nرنيم: (دلات شفايفها) لا انا كنخاف منهم بعدو عليا.... شافتو كيشوف فشفايفها وهي تغطيهم بيديها... اهيا فين كتشوف جمع عينيك\n\nاوستن: ههههههه اوكي.. اجي علاش خرجتي معجبكش الحال نقريك ولا شنو\n\nرنيم: ماشي هكاك غير عييت وصافي\n\nاوستن: ممم واخة... وقفو بجوج وقادو الفوتوي.. بغات تمشي وهو يشدها من يديها\n\nرنيم: شنو\n\nاوستن: اجي نجلسو بغيت نهضر معاك\n\nرنيم: اوكي... جلسو فوق الفوتوي\n\nاوستن: واش مصرة أنك تغني\n\nرنيم: اه وخديت رأي بابا وقبل دونك مكاين حتى حد يقدر يمنعني\n\nاوستن: يعني دبا كتقوليلي هضرتي زايدة ناقصة عندك\n\nرنيم: وي بالضبط\n\nاوستن: (حط يديه على راسو) باينة غادي تقتليني نتي قبل الوقت\n\nرنيم: (حابسة الضحكة) علاش\n\nاوستن: حيت راسك قاصح ومكتسمعيش الهضرة\n\nرنيم: هضرة من بالسلامة بغيتيني نسمع\n\nاوستن: هضرتي انا مالي معجبتكش\n\nرنيم: علاش شنو بيناتنا باش نسمع هضرتك\n\nاوستن: نتي راك حبيبتي\n\nرنيم: ممم عليها سلمتي على هاديك بلابيز\n\nاوستن: (طرطق عينيه) واش غرتي\n\nرنيم: احم اشمن غرت.. خليني عليك.... جات تنوض وهو يرجعها\n\nاوستن: رنييم خلينا نهضرو بجدية شوية\n\nرنيم: وي شنو بغيتي\n\nاوستن: واش مبغيتينش حيت انا ماشي مسلم ولا شنو.. شرحيلي\n\nرنيم: مسلم ولا ماشي مسلم سوقك هداك.. مي انا مباغية نتعرف على حد ولا نبغي شي حد... باغة نبقا هكا ديال راسي\n\nاوستن: هاد القرار ماشي ديالك.. حيت نتي ديالي كثر من 5سنين.. يعني هادي \nغير مسحيها من راسك... بقا إشكال واحد واش نتي كتبادليني نفس الشعور\n\nرنيم: لا\n\nاوستن: متاكدة\n\nرنيم: اه\n\nاوستن: وخااا... شد يديها بجوج وقرب ليها وعينيه فعينيها.. قلبها كيضرب وهي\n كتشوف فيه مقربليها مي مقدات دير والو.... اوستن كان كيبتاسم بخبث.. حتى \nقربليها ورجع بيناتهم بضع سنتمترات وهو يبعد\n\nاوستن: هههههههه لا باينة بلي مكتبغينيش.... ناض وخلاها مزال جالسة مصدومة... فاش وعات على راسها شبعات تصرفيق فحناكها\n\n\nدازت الايام واوستن مكيهضرش مع رنيم... معمدها وهادشي شغل بالها.. وصل \nالسبت فاقت كتكسل توضات وصلات صلاتها.. خرجات كتوجد الفطور حتى دخلات كارمن\n كتحك فعينيها\n\nرنيم: سيري لبسي حوايجك على مانوجد الفطور باش نمشيو\n\nكارمن: (جلسات فوق الكرسي) مافيا لي يمشي عيانة\n\nرنيم: اويلي نمشي بوحدي\n\nكارمن: لا راني هضرت مع اوستن غادي يوصلك\n\nرنيم: ممم اوكي\n\nكارمن: (باستغراب) شفتك ماتعصبتي ماتقلقتي\n\nرنيم: علاش\n\nكارمن: ياك نتي مكتحمليهش\n\nرنيم: علاش اش دارلي\n\nكارمن: (ناضت) نتوما غادي دوخوني... خرجات وخلات رنيم كضحك عليها.. وجدات \nالفطور وبدات كتحط.. شمات الريحة لي كتحمقها وهي دور بالزربة لقاتو جالس \nكيشوف فيها... حطات داكشي لي بقا وجلسات... كيفطرو وكيشوفو فبعضياتهم\n\nاوستن: فوقاش خاصك تلقاي هداك\n\nرنيم: مع ل1\n\nاوستن: اوكي.... كملو الفطور وناضت جمعات صاكها وحطات فيه بيجامة وهي تخرج... مشينا\n\nرنيم: ويي.... ركبو بجوج فالطموبيل وديمارا... كان الصمت سيد الموقف.. شاف فيها اوستن لقاها شادة تيليفونها.. مد يديه حيدولها\n\nاوستن: ممم اش كتشوفي\n\nرنيم: عطيني تيليفوني بلا بسالة\n\nاوستن: (لقاها كتفرج ففيديوهاتها) ههههه صدقتي حمقة.. سحابلي راك بعقلك\n\nرنيم: (حيداتلو تيليفون) متبقاش تمد يدك للحاجة لي ماشي ديالك\n\nاوستن: اوكي مي سدي التيليفون بغيت نهضرو راني مليت\n\nرنيم: (بابتسامة) اوكي\n\nاوستن: كنظن مزال معرفتك على راسي مزيان\n\nرنيم: (بحماس) مزال\n\nاوستن: اوكي... المهم انا عندي 28 عام كيف كتشوفي انا بوكوص وعندي اللحية..\n غمزها وهي غرقات فحوايجها... ههههه مكنحملش الكدوب او نقدرو نقولو كنكره \nالكدوب.. يعني الى شي نهار كدبتي عليا منعقلش عليك\n\nرنيم: (فخاطرها) نااري شحال عاجبو راسو هاد المصيبة\n\nاوستن: كنحماق على شي حاجة سميتها ركوب الامواج\n\nرنيم: (باعجاب) كدير الركمجة\n\nاوستن: اه و لباراشيط (parachute) حتى هي... كنقضي وقت فراغي فقراءة الكتب او نلعب مع كانيش ديالي لي نتي كتخافي منو هههههه\n\nرنيم: ههههه اوكي متشرفين\n\nاوستن: ومزال غادي تعرفي عليا كثر مع الوقت\n\nرنيم: (بابتسامة) اوكي\n\nاوستن: دبا دورك\n\nرنيم: نسيتي واحد الحاجة\n\nاوستن: شناهيا\n\nرنيم: شحال من مرة درتي علاقة\n\nاوستن: الصراحة معقلتش... بزااااف\n\nرنيم: (عوجات فمها) ممم اوكي\n\n\nرنيم: انا عندي 24 عام وكيف كتشوف زوينة وفنة\n\nاوستن: هههههههههههه\n\nرنيم: ههههه كنقضي وقت فراغي فقراءة الكتب او الجلوس على السور\n\nاوستن: ااا بعدا مخاصكش تبقاي تجلسي تما شي نهار طيحي\n\nرنيم: نو معندي مايوقعلي\n\nاوستن: ممم وبالنسبة لعلاقتك شحال من مرة\n\nرنيم: معقلتش\n\nاوستن: (غوبش) كيفاش زعما بزاف\n\nرنيم: ههههه نو زعما زيرو\n\nاوستن: كيفاش\n\nرنيم: معمري مدرت علاقة\n\nاوستن: (فرح) مزيااان هكاك نبغيك\n\nرنيم: ههههه..... مزال موصلنا\n\nاوستن: شوية ونوصلو مبقاش بزاف\n\nرنيم: اوكي.... بعد دقائق وصلو قدام شركة الانتاج.. نزلو بجوج.. استقبلاتهم السكرتيرة ودخلاتهم عند المنتج ستيف\n\nستيف: (وقف) اهلا انسة رنيم\n\nرنيم: (بابتسامة) سلام.. تسالمو وجلسو\n\nستيف: فرحان حيت واخيرا قبلتي\n\nرنيم: وي حتى انا\n\nستيف: هاهو العقد قرايه\n\nرنيم: اوكي.... شداتو بدات كتقراه واوستن كيشوف فيها... شدات ستيلو بغات تسني وهو يحدليها الورقة وشدها كيقراها\n\nاوستن: اش هاد الشروط حاط\n\nستيف: ك كيفاش\n\nاوستن: نتوما لي غادي تحكمو فالحفلات لي غادير وفاي وقت بغيتوها خاصها \nتخدم.. متنساش بلي هي كتقرا وعندها اشياء اهم من الغنا... الغنا راه غير \nحاجة جانبية وصافي.. وبالنسبة للحفلات لي غدير كنظن من الاحسن تخليوها هي \nتقرر فهادشي.. نتوما لي عليكم هما الاغاني لي غادي تخرج\n\nستيف: (حل الكرافطة) مي هادو هما الشروط لي كنحطو مع اي مغني\n\nاوستن: دونك حنا مموافقينش\n\nستيف: كنظن القرار كيرجع لانسة رنيم.. اش قلتي ا انسة\n\nرنيم: (شافت فاوستن) كنظن اوستن قاليك كلشي الى بغيتي اوكي مبغيتيش بسلامة\n\nاوستن: (عجبو الحال) ياله بااي.. ناضو وهو يحبسهم\n\nستيف: اوكي اوكي جلسو نتناقشو\n\nاوستن: ونزيدك حاجة اخرى من الاحسن الاستوديو فين غتسجل يكون فمدينتها فين \nساكنة.. مع القراية مغاديش تسالي كل مرة تجي لهنا... وكنظن شركة كبيرة \nبحالكم ضروري يكون عندها استوديوهات فمدن مختلفة\n\nستيف: احم اوكي.. تفضلو وغادي نتافقو..... طال الحديث وفاللخر خرجو بداكشي \nلي بغا اوستن.. ورنيم كانت فرحانة وهي كتشوفو كيفاش كيهضر معاه حسات بلي \nكاين شي حد فظهرها فهاد البلاد الغريبة... خرجو وركبو طموبيل وهو يديماري\n\nاوستن: كنظن نمشيو نتغذاو غيكون فيك الجوع\n\nرنيم: وي.. اوستن\n\nاوستن: شنو\n\nرنيم: شكرا\n\nاوستن: (خربقليها شعرها) نتي حبيبتي وضروري نشوف امورك واش هي هاديك.. وندير الحاجة لي تريحك....... رنيم غير سمعات هضرتو وهي تبتاسم\n\n\nدخلو للريسطو جلسو وجا السرباي حطليهم الموني ومشا\n\nاوستن: شنو تاخذي\n\nرنيم: (كتقرا فالموني) هانا كنشوف\n\nاوستن: المهم متاخذيش لي فيهم اللحم راه تقريبا كلهم لحم الخنزير\n\nرنيم: (هزات راسها شافت فيه وعاودات نزلاتو) واخة... خدات دي سلاد مع \nعصير..... تغذاو وهما كيهضرو فمواضيع مختالفة حتى كملو.. خلص اوستن وخرجو\n\nرنيم: غادي نرجعو دبا؟\n\nاوستن: لا عييت نمشيو للدار حتى الغذا ونشدو الطريق\n\nرنيم: اوكي.... شدو الطريق بعد دقائق وصلو للفيلا ديال والديه.. غير نزلو \nمن الطموبيل وهو يجي كلب كبير كيجري.. تحشات رنيم فاوستن من اللور وهي شادة\n فحوايجو\n\nاوستن: متخافيش راه مغايديرلك والو\n\nرنيم: لا بعدو عفاك\n\nاوستن: اوكي غير تهدني.. انا معاك معندك مناش تخافي..... جا الجاردينيي داه وجبد اوستن رنيم من موراه\n\nاوستن: ناري شحال خوافة.. ياله زيدي\n\nرنيم: اوكي... دخلو للدار وهي تعرضليهم الخدامة\n\nالخدامة: سلام موسيو اوستن\n\nاوستن: هاي كاينة ماما\n\nالخدامة: لا مدام سيلين وموسيو سيباستيان مسافرين\n\nاوستن: ااه اوكي.. حنا طالعين نرتاحو حتى للعشا\n\nالخدامة: اوكي... طلعو ورنيم تابعاه وفكرة تديها وفكرة تجيبها.. وقف قدام واحد البيت ودار شاف فيها\n\nاوستن: ها البيت فين ترتاحي\n\nرنيم: اوكي... دخلات جات تسد الباب وهو يحبسو ودخل.. ش..شنو بغيتي\n\nاوستن: جيت نعس حتى انا نرتاح\n\nرنيم: ك..كيفاش... اش كتخربق خرج سير لبيتك\n\nاوستن: خليني نرتاح حداك... ياله اجي نعسو..... مشا تلاح فوق الناموسية \nوبقات هي واقفة كتشوف فيه... حتى عيات وهي تمشي تخرج غير وصلات للباب وهي \nتحس بشي حد جبدها حتى تضرب ظهرها مع صدرو وتحشات فيه\n\nرنيم: (بعدات بالزربة) ا..ا.. اش كدير واش تسطيتي\n\nاوستن: انا غير بغيت نجربك وصافي.. هاهي البيت ارتااحي الالة انا غادي..... حيدات من الطريق حل الباب وهو يدور لعندها\n\nاوستن: رنيم\n\nرنيم: وي\n\nاوستن: نتمنا فهاد الراحة لي غترتاحيها دبا تفكري ولا من الاحسن خلي قلبك يقرر... نتمنا نلقا رد ايجابي فاقرب وقت\n\nرنيم: الصمت\n\nاوستن: اي لوف يو.... غير خرج وهي تجلس فالارض وشدات راسها.. تلفات \nوتخربقات.. عقلها كيقول حاجة وقلبها حاحة اخرى...... ناضت لبسات بيجامتها \nوجلسات فالبالكون كتفكر\n\n\nبقات رنيم جالسة مدة عقلها كيدي ويجيب حتى ناضت بدلات حوايجها وهزات صاكها \nوهي تنزل.... خرجات وشدات طاكسي نيشان للمحطة.. ركبات فالطران وجلسات \nكتبكي... بدون تردد هزات تيليفونها وعيطات لسفيان\n\nسفيان: نااري وشكون تفكرني\n\nرنيم: انا كنبغي واحد هئ هئ\n\nسفيان: رنييم مالك.. علاش كتبكي\n\nرنيم: قلتليك انا كنبغي واحد هئ هئ\n\nسفيان: ههههه وهادشي يخليك تبكي الحمقة\n\nرنيم: نتا مفاهم واالو\n\nسفيان: دبا تهدني وشرحيلي باش نفهمك\n\nرنيم: عرفتي اوستن خو كارمن\n\nسفيان: مالو\n\nرنيم: واهو لي كنبغي هئ هئ\n\nسفيان: دبا مفهمتش علاش كتبكي.. واش دارليك شي حاجة.. تهجم عليك شنو دار شرحيلي\n\nرنيم: لا مدار وااالو بالعكس محتاارمني\n\nسفيان: وشناهو المشكل\n\nرنيم: هو ملحد هئ هئ.. واش انا غادي نرتابط بملحد... واصلا انا هادشي جديد عليا تلفت ومعرفت مندير هئ هئ\n\nسفيان: اوكي تهدني دبا... وي انا فاهمك اول مرة تجربي هاد الشعور... بغيتك \nتعرفي بلي ماشي حرام يكون عندنا شعور او حب كيف كنسميوه هادي اولا.. مي الى\n كنا عارفين كيفاش نسيرو هاد العلاقة... قلتيلي بلي هو ملحد اوكي انا فاهمك\n مزيااان... مي متنسايش بلي الحب او قلبنا مكيعرفش هدا مسلم ولا ملحد.. \nتقدري نتي تغيري نظرتو ويسلم.. اقدر ربي صيفطك ليه باش يسلم.. هادشي كامل \nحطيه بعين الاعتبار مدام مغاديرو حتى حاجة خايبة.. علاقة مأطرينها \nبالاحترام كنظن مكاينش مشكل\n\nرنيم: (مسحات دموعها) معرفتش تلفت\n\nسفيان: رنييم هادشي عاادي... طوال هاد المدة كبحتي مشاعرك تجاه الجنس الاخر\n ودبا فاش فقدتي السيطرة عليهم تلفتي ودخلتي فحالة من الرعب.. معندك مناش \nتخافي.. شفتي علاقتي انا وياك راه بحالها غتكون بينك وبينو غير غادي تزيدو \nكليمات دالحب وصافي ههههه\n\nرنيم: مي انا خايفة\n\nسفيان: معندك مناش تخافي... خلي الامور تمشي كيفما هي وقلتليك الى كان \nكيبغيك حتى هو.. تقدرو تهضرو ويقدر يسلم.. عارف بلي صعيب تكوني علاقة مع \nملحد.. مي جربي راه الى سلم غادي تاخذي اجر كبير\n\nرنيم: (بابتسامة) وخا شكرا... دلات شفايفها.. وبابا\n\nسفيان: مال باباك\n\nرنيم: الى عرف ايتقلق\n\nسفيان: وشكون غيقولهالو\n\nرنيم: انا\n\nسفيان: اناري معامن انا... رنيم نتي غير مضطرة انك تقولي كلشي لوالديك.. \nخاصك بعد المرات نتي تقرري وتواجهي مشاكلك بوحدك... غير كيفما قلتليك علاقة\n محترمة وراك فهمتيني اش كنقصد\n\nرنيم: ويي فاهماك وحتى انا مغندير والو متخافش\n\nسفيان: الله يرضي عليك.. ياله باااي\n\nرنيم: بااي... قطعات معاه ورجعات راسها اللور وتكات حتى سمعات الصونيط كانت كارمن لي كتصوني\n\nكارمن: الو فيينك من قبيلة وانا كنصوني\n\nرنيم: هانا مالك شنو واقع\n\nكارمن: فينك نتي وخليتي اوستن غيحماق بالتقلاب عليك\n\nرنيم: (دلات شفايفها) انا فالطران راجعة للدار\n\nكارمن: ومالك ماقلتيهالو خليتيه غيحماق\n\nرنيم: وصافي اكارمن متزيديش عليا حتى نتي\n\nكارمن: الله يعطيك شي عقل.. حتى تلقايه وتفاهمي معاه\n\n\nوصلات للدار دخلات نيشان لبيتها تلاحت فوق الناموسية كتفكر... وخا هضرات مع\n سفيان مزال تالفة... بقات هكاك حتى قفزات فاش تحل الباب.. كان اوستن لي \nحلو وهو معصب ومفقوص\n\nاوستن: اش ها... سكت فاش عينيها حومر ومنفوخين... رنيم مالك... جلس حداها فالناموسية وهو كيحاول يعرف مالها\n\nرنيم: (مسحات دموعها) والو\n\nاوستن: ميمكنش.. ياله قوليلي شنو واقع.. ويلا كنت قادر نساعدك راه مغاديش نبخل عليك\n\nرنيم: انا منقدرش نرتابط بيك هئ هئ\n\nاوستن: ششش صافي متبكيش.. انا عارف بلي ضغطت عليك وكنعتادر.. كنواعدك معمري\n نعاود نجبد هاد الموضوع.. غير ارتاحي مع راسك ياله بونوي.... جا ينوض وهي \nتشدو من يدو\n\nرنيم: مي انا كنبغيك\n\nاوستن: (بصدمة) ك..كيفاش\n\nرنيم: اي لوف يو\n\n《 ‏رغبتي فيك كانت حقيقية جدًا... لم أكن عندها تحت تأثير أغنية أو نظرة \nاحتياج عاطفي أو ما شابه... كنت أدرك وأعي بأني أريدك بطريقة أعمق ممّا أظن\n و تظن》\n\nاوستن: دبا بشوية عليا باش نفهم.. ياك كنتي كتبكي حيت مباغاش ترتابطي معايا\n\nرنيم: لا ماشي هكاك... انا كنبغيك مي نتا كتبقا ماشي مسلم.. واصلا هاد الامور جديدة عليا\n\nاوستن: اوكي تهدني وغير بشوية عليك... انا مطالب منك والو... وبراكة عليا غير حيت كتبغيني\n\nرنيم: (حطات راسها على رجليها) اففف تلفت\n\nاوستن: (هز راسها وهو كيشوف فعينيها) اي لوف يو\n\nرنيم: (بعد صمت) اي لوف يو توو.... ابتاسم اوستن وبدا كيقربليها وعينيه \nفعينيها... قلبها كيضرب وخايفة من داكشي لي غيوقع.. سد عينيه وجا يحط \nشفايفو على شفايفها وهي دفعو\n\nاوستن: (غوبش) مالك\n\nرنيم: هادشي لي بغيتي دير عندنا حرام... متعاودش تقربلي\n\nاوستن: (تنهد) اوكي لي بغيتي.. اجي تعشاي\n\nرنيم: لا مفياش\n\nاوستن: نوضي تاكلي اشمن مفياش... ناض وجرها من يديها خرجو لقاو كارمن كتحط العشا\n\nكارمن: رنيم واش كنتي كتبكي... ماالك ياكما درتليها شي حاجة\n\nاوستن: (بابتسامة) انا ورنيم اونكوبل\n\nرنيم: (شافت فيه) ياك قلتليك مبغيتش نرتابط بيك\n\nاوستن: ههههه وااخة الالة ياله اجي تعشاي.... جلسو تعشاو وكل واحد مشا \nلبيتو... دخلات رنيم تكات بلاصتها وكتفكر.. سمعات الباب تحل وهي دور.. غير \nشافتو وهي تجلس\n\nرنيم: شنو بغيتي\n\nاوستن: جيت لعندك وصافي\n\nرنيم: ها علاش مبغيتش نرتابط بيك\n\nاوستن: هههههه نتي على سبة.. هاكي تيليفوني سجليلي نمرتك..... خداتو من عندو قيدات نمرتها ورجعاتهالو\n\n\nيوم جديد فاقت رنيم توضات وصلات صلاتها... هزات ورقة كانت كاتبة فيها شي \nحاجات ومشات عند اوستن... كان ياله فاق ولابس غير شورط.. حدرات راسها وبغات\n تخرج وهو يشدها\n\nاوستن: (بابتسامة) صباح الخير حبيبتي\n\nرنيم: (حادرة راسها) صباح الخير\n\nاوستن: (هزليها راسها) كتحشمي مني هههه\n\nرنيم: (هربات عينيها) لا ماشي هكاك\n\nاوستن: بغيتي شي حاجة\n\nرنيم: حتى تلبس ونهدرو\n\nاوستن: هههههه اوكي تسناي... مشا لبس وهي حادرة راسها حتى كمل وجا جبدها جلسو فوق الناموسية... ياله هانا كنسمعك\n\nرنيم: بغيتنا نرتابطو ياك\n\nاوستن: حنا اصلا مرتابطين هههه\n\nرنيم: اوكي دونك انا عندي شروط وخاصك تقبل بيهم\n\nاوستن: شناهما\n\nرنيم: اول حاجة ممنوع تقيسني\n\nاوستن: مفهمتش\n\nرنيم: ممنوع تشدلي يدي ولا تعنقني\n\nاوستن: مممم اوكي مي نقدر نبوسك\n\nرنيم: اناري... اكيد لا البوسان ممنوع بلا ماتفكر فيه نهائيا\n\nاوستن: بوسة غير فالحنك\n\nرنيم: وحتى هي لا\n\nاوستن: ايوا اش غندير بيك.. الى نتصاحبو ومنديروش هادشي\n\nرنيم: (عوجات فمها) بنتي على حقيقتك من اللول... ياله الله يعاونك والعلاقة تسالات قبل ماتبدا\n\nاوستن: اجي لهنا مالك زربانة.. جلسها.. انا قااابل الالة حيت كنبغيك معندي مندير بداكشي وعندي زايد ناقص\n\nرنيم: مممم باينة شبعتي داكشي\n\nاوستن: ههههههه تصدقيني الى قلتليك لا\n\nرنيم: مممم تيقتك\n\nاوستن: سمعي انا فاش قلتليك معاقلش على شحال دالبنات.. حيت اولا هما لي \nكيطلبو مني نكونو اونكوبل.. وكنت كنديرليهم غير خاطرهم وصافي... مرة وحدة \nفين انا لي طلبت من بنت نكونو اونكوبل كانت كتقرا معايا فالليسي ودرنا \nعلاقة متكاملة وفقدت عذريتي فديك الوقيتة... ومن تما مدرت علاقة\n\nرنيم: (معجبهاش الحال) مزيان وفين هي هاد حبيبتك\n\nاوستن: وشكون عرف.. انا كنبغيك غير نتي دبا ومكيهمني حد.. شد يديها باسها.. متغيريش من شي حاجة فاتت اوكي\n\nرنيم: (ضرباتو لراسو) متعاودش تقيسني اش قلتليك\n\nاوستن: ههههه صافي راه غير نسيت\n\nرنيم: (مداتلو ورقة وستيلو) هاك سني... شدها وقرا داكشي كانو شروطها لي قالتلو\n\nاوستن: ههههه لهاد الدرجة\n\nرنيم: ايييه ياله سني\n\nاوستن: ههههه واخة الالة... سناليها الورقة وهي تاخذها\n\nرنيم: ياله باي.... خرجات وخلاتو كيضحك عليها\n\n\nيتبع"
  },
  {
    "id": "3",
    "title": "لأني أنثى الجزء الرابع",
    "desc": "\nدازت الايام ورنيم بدات فتسجيل اغنيتها الاولى وعلاقتها مع اوستن مزياانة وعاجبها الحال حيت احتارم شروطها\n\nاوستن: (شاد ودنيها) نتي كيدرتي قبلوك فهاد الماستر.. راك مكلخة ابنتي\n\nرنيم: (ضرباتو ليديه) بعد مني خليني نقرا.. شدات راسها بيديها وحادرة كتشوف فوراقها واوستن كيشوف فيها بكل حب\n\nاوستن: اجي نعاونك\n\nرنيم: زعما غادي تعرف\n\nاوستن: نسيتي بلي عندي الدكتوراة وكنت داير نفس التخصص\n\nرنيم: (عوجات فمها) ممم ياله ورينا مهاراتك\n\nاوستن: (خربقليها شعرها) قربي عندي\n\nرنيم: (قدات شعرها) اوكي... جرات الكرسي حداه وبداو كيقراو... منغامسين \nبجوج فالقراية اوستن رجع جدي ورنيم عجبها الحال... شرحليها كاع داكشي لي \nمفاهماش... مشا الحال وهما مزال كيقراو حتى بدات رنيم كتفوه\n\nاوستن: جاك النعاس\n\nرنيم: نو غير كمل\n\nاوستن: اوكي... شاد الستيلو كيشرحليها حتى حس بشي حاجة تكات على كتفو دار \nوهو يلقا رنيم ناعسة وشعرها مغطي وجهها.. ابتاسم وناض هزها.. داها لبيتها \nحطها فناموسيتها وغطاها\n\nاوستن: (باس راسها) اي لوف يو... طفا الضو وسد الباب عليها.. وهو يمشي \nلبيتو نعس.... يوم جديد فاقت رنيم مدوخة شوية وهي تنوض كتجري.. دخلات عند \nاوستن لي كان مزال غرقان فنعاسو\n\nرنيم: (كتغوت) اوووستن\n\nاوستن: (قفز) وات.. رنييم مالك\n\nرنيم: شكون داني لبيتي البارح.. اش درتي فيا ياله هضر... زعما راك سنيتي عقد وفيه شروط\n\nاوستن: رنيييم سيري خليني نعس واش حماقيتي... رجع تكا ودار مخدة فوق \nراسو.... قربات لعندو وهي تحيدلو المخدة.. شاف فيها وهو مخنزر جبدها بيد \nوحدة حتى طاحت فوق الناموسية وهو يوقف عليها\n\nاوستن: شنو نديرلك دبا اااا\n\nرنيم: (كترمش بعينيها) اوستن\n\nاوستن: بدلت السمية.. شنو دبا نتلاح عليك نعنقك ونبوسك وندير لي بغيت فيك\n\nرنيم: (بدات كدمع) حرام عليك هئ هئ\n\nاوستن: (تصدم) رنيم غير كنضحك معاك.. جلس ونوضها كيمسحليها دموعها.. وصافي احبيبة مدرتش شي حاجة لي تستاهل هاد البكا كامل\n\nرنيم: (دفعاتلو يديه) بعد مني متعاودش تقيسني... صارحني درتيلي شي حاجة البارح.. بستيني ياك\n\nاوستن: واش مكتقيش فيا\n\nرنيم: (عوجات فمها) لا كنتيق فيك\n\nاوستن: (كيلعب فشعرها) وحتى انا مدرت حتى حاجة لي نخون بيها تيقتك.. غير رتاحي وتهناي\n\nرنيم: واخة هاحنا غنشوفو\n\nخرجات الاغنية ودارت بوم فكندا... وجه جديد وزوين مع صوت رائع.. هادشي جذب \nالناس يسمعوليها وواحد كيقولها لواحد... المعجبين بداو كيبانو فاش كتكون \nبرا.. كيعرفها مرة واحد وجوج.. اوستن معجبوش الحال بهاد الوضع بالاخص فاش \nكيكونو المعجبين رجال\n\nاوستن: (بعصبية) ياله نرجعو للدار\n\nرنيم: علاش\n\nاوستن: زيدي قدامي... مشاو ركبو الطموبيل\n\nرنيم: مالك\n\nاوستن: هاد المرة متعاوديش تسلمي على الرجال سمعتيني\n\nرنيم: وعلاش\n\nاوستن: راني هضرت معاك قلتليك لا هي لا وبلا منتناقشو فيه\n\nرنيم: افففف\n\nاوستن: متبقايش ديري هكاك وبلا متزيدي تعصبيني... دورات وجهها للزاج بلا \nماتجاوبو اوستن شاف فيها وعاود دور وجهو كيسوط..... بعد لحظات وقفات \nالطموبيل قدام الدار.. نزلات وزدحات عليه الباب وهي دخل.. تبعها وهو يشدها\n\nاوستن: اش هاد البسالة عوتاني.. علاش تزدحي الباب وتبداي تسوطي\n\nرنيم: (دفعاتو) سمعني انا حتى واحد مكيتحكم فيا فهمتي.. وحتى نتا معندكش \nالحق تتحكم فيا.. نتا عارفني مزياان كيفاش كنتعامل مع الناس ومعمري خليت شي\n حد يتجرأ عليا ويفوت الحدود ديالو.. كنظن هادشي فاهمو مزياان دونك بلا ديك\n الغيرة لي معندها معنى\n\nاوستن: ممم اوكي سمحيلي ا انسة... خرج وزدح الباب ديال الدار حتى قفزات\n\nكارمن: (خرجات من البيت) مالكم اش واقع\n\nرنيم: خوك تسطا وبغا يسطيني معاه... دخلات لبيتها وسدات عليها.. لاحت صاكها وجلسات مغوبشة شوية صوناليها التيليفون\n\nرنيم: الوو\n\nسفيان: رنيم انا كنبغي\n\nرنيم: هههههه هادي ماشي شي حاجة جديدة\n\nسفيان: لا هاد المرة بالصح\n\nرنيم: مممم وشكون هاد تعيسة الحظ\n\nسفيان: بزاف عليك... راه عندها الزهر كيهرس الحجر حيت واحد بحالي بغاها\n\nرنيم: يخخ على متكبر.. شنو سميتها\n\nسفيان: اكرام\n\nرنيم: ممم فين تعرفتي عليها\n\nسفيان: خدامة فالشركة ديالي\n\nرنيم: ااه مزيان\n\nسفيان: مي اول مرة شفتها كانت فطنجة\n\nرنيم: ااا فاش مشيتي لداك الاجتماع\n\nسفيان: ويي.. الصراحة فاللول بانتلي متكبرة ومكتحملش الرجال\n\nرنيم: ودبا\n\nسفيان: مزال ههههههه\n\nرنيم: هههههه ايوا كيدرتي هدرتي معاها\n\nسفيان: مزال مهدرت معاها دبا غير النظرات لي موجودين\n\nرنيم: اووه مسكيين.. راك معدب\n\nسفيان: واييه مي نصبرو... ايوا نتي كيغادا مع موسيو اوستن\n\nرنيم: (عوجات فمها) دابزنا\n\n\nسفيان: هههههه اش درتي الموصيبة عوتاني\n\nرنيم: هاد المرة هو لي دار انا مدرت واالو\n\nسفيان: اش دار\n\nرنيم: تعصب حيت سلمت على شي معجبين\n\nسفيان: من حقو.. كون كنتي معايا انا كون قطعتليك اليدين لي يسلمو على الرجال.. ساعة طحتي فواحد ظريف\n\nرنيم: يخخ عليك نتا وياه😑\n\nسفيان: وخا على مك حتى تجي ونوريك.. اا بعدا راني شفت الفيديو كليب صدمتيني فيك وتزعطت والله\n\nرنيم: (بتكبر) عارفة راسي نطيح الزرزور من فوق السور\n\nسفيان: ههههههههه ياااك الالة\n\nرنيم: ويي.. ايوا عاودلي كيفاش تلاقيتي نتا والانسة اكرام\n\nسفيان: هههههه واخة الالة.. دبا....\n\n#فلاش_باك\n\nياله سالا الاجتماع وخارج من الشركة حتى جات عينو فبنت واقفة فالريسيبسيون كتغوت.. تقدم جيهتها\n\nسفيان: كاين شي مشكل\n\nالريسيبسيو: لا مكاين حتى حاجة اموسيو سفيان\n\nاكرام: لا كاين الالة.. ياكما سحابليك الشركة دباباك هادي حتى مبغيتيش تشدي مني السيفي\n\nسفيان: (حابس الضحكة) اجي معايا ا انسة\n\nاكرام: (هازة حاجب) شكون نتا بالسلامة\n\nالريسيبسيو: هدا راه شريك فالشركة.. سمحلينا اموسيو سفيان\n\nسفيان: نو عادي.. زيدي قدامي نتي..... مشاو للمكتب ديالو.. جلس ودار رجل فوق رجل\n\nسفيان: اري داك السيفي نشوفو... مداتولو شدو كيقراه وهو يشوف فيها... بغيتي تخدمي\n\nاكرام: يمكن\n\nسفيان: (حبس الضحكة) حنا ممحتاجينش شي موظف هنا\n\nاكرام: ولاش جايبني ومضيعلي وقتي\n\nسفيان: مضيعليك وقتك كتصنعي الصوارخ.. حتارمي راسك\n\nاكرام: (خسرات كمارتها) سمحلي\n\nسفيان: مي محتاجين موظفة فالرباط الى بغيتي وفهاد الدومين ديالك\n\nاكرام: (بحماس) بالصح\n\nسفيان: ويي\n\n#الحاضر\n\nسفيان: هااادشي لي كاين.. ومن ديك الوقيتة وهي خدامة معايا\n\nرنيم: هههههههههه ناااري باينة فيها قاااصحة\n\nسفيان: وييي مي متخافيش عليا وهانتي غتشوفي\n\nرنيم: ممممم اوكيي هاحنا غنشوفو.. ياله بونوي\n\nسفيان: بونوي وسيري صالحي اوستن\n\nرنيم: (عوجات فمها) واخة.... قطعات معاه وناضت دوشات وتوضات صلات صلاتها \nونعسات...... دازو يومين مشافتش اوستن فيها كاع.. حسات بالفراغ مي كرامتها \nمسمحاتليهاش... هزات تيليفونها وهي مترددة دوزات نمرتو وصونات... كتلعب \nبرجليها وهي كتسنا يجاوب\n\nاوستن: الو\n\nرنيم: اوستن سافا\n\nاوستن: وي سافا\n\nرنيم: (حكات راسها) توحشتك\n\nاوستن: (تنهد) نزلي انا لتحت\n\nرنيم: (بصدمة) اوكي.... هزات مونطو لبساتو ونزلات لقاتو متكي على طموبيلتو ومغوبش.. قربات لعندو وهي حادرة راسها\n\nاوستن: (مد يديه جبدها لعندو ودارليها الطربوش لراسها) البرد عليك ونتي نازلة هكا\n\nرنيم: (عجباتها الحركة لي دار) سمحلي\n\nاوستن: مقديتش نعس هاد اليومين خفت تنهي العلاقة لي بيناتنا\n\nرنيم: (هزات عينيها فيه) انا تسرعت فهدرتي وحتى نتا كنتي معصب... جرها \nدخلها للطموبيل ومشا ركب.. كسيرا والصمت سيد الموقف حتى وصلو لواحد التلة \nوهو يوقف... خرج من الطموبيل وتبعاتو\n\n\nاوستن: (كيشوف قدامو) كنتذكر أول مرة شفتك فيها.. أو نقولو أول مرة عرفت \nبلي نتي هي فتاة أحلامي.. كنت كنقول خاصني نحصل عليك وإلا غنموت... كانو \nعندي خطط لعلاقتنا مي دبا معندي حتى خطة.. تالف ومعارف مندير... لي عارف هو\n نتي أهم شخص عندي فهاد الحياة\n\nرنيم: (كتمسح دموعها) نتا عارف بلي كنبغيك مي داك التحكم مكيعجبنيش\n\nاوستن: (تنهد) غادي نبداو من جديد اوكي.. كنواعدك بلي غادي نحاول نتفهم \nحياتك جديدة مي نتمنا حتى نتي ديري باعتباري وتحاولي تقللي من احتكاكك \nبالمعجبين\n\nرنيم: (جات قدامو وشدات يدو) كنوااعدك\n\nاوستن: (عجباتو حركتها) اوكي... حدر عندها وطبع قبلة على راسها.. اي لوف يوووو\n\nرنيم: (بابتسامة) مي توو\n\nاوستن: (حط يديه على حنكها) شنو نديرو احبيبتي الصغيورة\n\nرنيم: (طلعات حاجب) ايوا جمع يديك متزيدش فيه\n\nاوستن: هههههههه معمرك تبدلي.. غادي نعاني معاك حيت نتي ماشي رومانسية\n\nرنيم: الى كانت الرومانسية هي تقيس فيا والبوسان والتعناق.. اسيدي انا ماشي رومانسية\n\nاوستن: هههههه واااخة الالة.... داز الوقت وهما كيهضرو ويضحكو... ياكما جاك البرد\n\nرنيم: (جامعة يديها عندها) ويي ياله ندخلو للطموبيل\n\nاوستن: (قرصها فحنكها) واخة الزوينة\n\nرنيم: جمع يديك... مشات دخلات للطموبيل وتبعها وهو كيضحك عليها...... دازو \nايام وبداو كيعيطوليها للحفلات.. قبلاتهم كاملين لانهم كانو بمبالغ كبيرة \nولي صعيب ترفضهم... الكونط ديالها عمر واول حاجة دارتها سيفطات الفلوس \nلباباها مي ماشي غير على قبل تسنيم وانما حتى شادي غادي يجي لكندا يقرا... \nهاد الاخير لي فاش عرف طار بالفرحة مي شرطات عليه ختو يشد الباك ديالو \nبنقطة كتحمر الوجه وشرطات على ختها تشد الاجازة ديالها بنقطة مزيانة.. \nويسيفطوليها وراقيهم وهي لي غتكلف بدفيع الجامعات... شهر رمضان الكريم على \nأبوابو ولاول مرة رنيم غدوزو بعيد على عائلتها... خرجات تقدات بعض الاشياء \nلي غادي تحتاج رجعات هازة ساشيات بزاف.. حليها اوستن الباب\n\nاوستن: اش هادشي جايبة معاك وعلاش تعطلتي\n\nرنيم: وخليني ندخل بعدا\n\nاوستن: (خدا منها الساشيات) زيدي... دخلات حيدات صباطها وجلسات ترتاح... ايوا فين غبرتي\n\nرنيم: مشيت تقديت شي حاجات ناقصيني... غذا رمضان ودبا غادي نوض نوجد الصحور\n\nاوستن: (باستغراب) كيفاش مفهمتش\n\n\nرنيم: (بابتسامة) رمضان احبيبي هو شهر فين كنصومو حنا المسلمين.. يعني \nكنقاطعو عن الاكل والشرب من شروق الشمس الى غروبها... هاد الشهر كيكون مرة \nفالعام.. وهو\n\nركن من أركان الاسلام بحال الصلاة... وحاجة اخرى بالنسبة ليا رمضان هو \nالشهر الوحيد لي كيخليني نغذي الروح ديالي ونتقرب من الله أكثر وأكثر\n\nاوستن: ممم اوكي\n\nرنيم: يااله نخليك دبا نوض نبدل حوايجي ونوجد الماكلة\n\nاوستن: واخة... ناضت رنيم دخلات لبيتها لبسات بيجامتها.. ومشات توضات وصلات\n صلاتها عاد مشات للكوزينة طيب.... بعد ساعة وجدات طاجين عيطات لاوستن \nوكارمن حطاتليهم وخلات حقها\n\nاوستن: مغاديش تعشاي\n\nرنيم: لا بلاتي وناكل غير بالصحة... خلاتهم كياكلو ومشات لبيتها.. صلات \nشوية وهزات القرآن الكريم كتقرا.. دخل اوستن شافها لقاها لابسة عباية \nودايرة الحجاب وهازة القران بين يديها\n\nاوستن: احم رنيم\n\nرنيم: صدق الله العظيم.. وي\n\nاوستن: دبا نتي غذا مغاديش تاكلي\n\nرنيم: ههههه نو غادي ناكل مي حتى تغرب الشمس\n\nاوستن: اتبقاي بالجوع وتقدري تصبري\n\nرنيم: ربي كيوقف معانا الحمد لله.. بالصح فالايام اللولة كنعيا مي من بعد \nكنولف وهذا مفيد للصحة ديالنا حتى هي.. لأن الذات ديالنا كتنقا من السموم \nوكنعطيوها شوية دالراحة\n\nاوستن: اوكي.. بونوي\n\nرنيم: بونوي...... خرج اوستن وهو كيحك راسو وهي كملات قراءة القران حتى \nوصلات ديك 2 دالليل وناضت سخنات الماكلة.. كلات وجمعات داكشي غسلات سنانها \nومشات نعسات...... يوم جديد فاقت رنيم مع 7 صلات صلاتها ولبسات حوايجها وهي\n تمشي للجامعة... قرات وكملات مع ديك 1.. كانت عندها الخدمة بزاف مشات \nللمكتبة جلسات كتقرا حتى وصلات ديك 4 وهي ترجع للدار... دخلات للدار عيانة \nحيدات صباطها ودخلات لبيتها بدلات حوايجها وتوضات.. صلات صلاتها مشات \nللكوزينة دارت الحريرة كطيب ومشات كتجمع الدار رتبات داكشي وجففات.. طلقات \nعود الند لي كتحمقها ريحتو وكتهدنها.. خلاتو فالصالون ورجعات الكوزينة \nطلقات القران وبدات كطيب... دارت الملوي معمر ومقابلة الحريرة..... تفتح \nباب الدار دخلات كارمن واوستن... شمو ريحة غريبة عليهم.. واحد الهالة كانت \nفالدار غريبة وشعور غريب حسو بيه وهما كيسمعو ايات من القران الكريم.. دخلو\n للكوزينة وشمو ريحة الحريرة والملوي المعمر لي كيطيب\n\nكارمن: رنيم\n\nرنيم: (دارت) اهلا جيتو\n\nكارمن: اش هادشي\n\nرنيم: شنو\n\nكارمن: هاد الريحة الغريبة وهاد الموسيقى الغريبة حتى هي\n\nرنيم: لا هادي ماشي موسيقى.. هذا القران كتاب الاسلام.. وهادي غير ريحة عود الند\n\nكارمن: ممم اوكي.. مزال مكليتي\n\nرنيم: لا مزال.. كنتسنا حتى يوذن المغرب\n\nكارمن: (بعدم فهم) اوكي\n\n\nاوستن مهضرش كاع.. واقف كيسمع حديثهم او نقولو مستغرب من اجوبة رنيم لي \nتقريبا اول مرة يسمعها.. كيفاش القرآن كيتقرا بهاد الطريقة لدرجة كونات \nشعور غريب معرفش يوصفو... شعور نوعا ما مريح ونوعا ما كيحس براسو باغي يبكي\n رغم انه مفاهمش الكلمات.... حدر راسو ودخل لبيتو سد عليه وجلس... هز \nالبيسي ديالو وبدا كيقلب.. ما هو الاسلام؟... قرا وتكونات عندو اسئلة \nكثيرة... شغلات بالو سمع رنيم كتعيط وهو يخرج\n\nرنيم: (بابتسامة) اجي تاكل\n\nاوستن: ياكما عييتي\n\nرنيم: لا معييتش... دخلو للكوزينة لقاو الطبلة محطوطة.. اكلات اول مرة يشوفوها.. جلسو ورنيم خدات تمرة فرقات صيامها وناضت\n\nاوستن: فين غادة\n\nرنيم: غير نصلي ونرجع.. كولو نتوما.... مشات صلات المغرب ودعات من قلبها ربي يوفقها ويرضي عليها... رجعات لقاتهم كيتسناوها\n\nرنيم: اش كتسناو\n\nكارمن: كنتسناوك نتي\n\nرنيم: اوكي... كباتليهم اتاي وبداو ياكلو\n\nكارمن: (داقت الملوي) واااو لذيذ بزااف\n\nرنيم: هههه بصحتك.. اوستن عجباتك الماكلة ولا لا\n\nاوستن: نو لذيذة برافو.... كلاو من داكشي وشربو العصير\n\nرنيم: نعطيكم الحريرة دبا\n\nكارمن: عطيني ندوقها راه ريحتها زوينة\n\nرنيم: ونتا\n\nاوستن: اوكي جيبي... عطات لكل واحد زلافة وجلسات حتى هي شرباتها... كملو وناضت جمعات الطبلة بغات تغسل الماعن وهي تحبسها كارمن\n\nكارمن: غير خليك انا نغسلهم نتي راك عييتي\n\nرنيم: اوكي ميرسي بوكو.. مشات لبيتها تكات فوق الناموسية كترتاح... غمضات عينيها حتى حسات بالحركة وهي تحلهم\n\nرنيم: اووستن بغيتي شي حاجة\n\nاوستن: بغيت نسولك على شي حاجات\n\nرنيم: (جلسات) وي شنو كاين\n\nاوستن: نتمنا تجاوبيني بكل صراحة.. ومتقلقيش من اسئلتي\n\nرنيم: نو مغاديش نتقلق سول براحتك\n\nاوستن: دبا الاسلام كيقول بلي الهكم واحد ياك\n\nرنيم: (ابتاسمات) اه بطبيعة الحال.. الله اله واااحد\n\nاوستن: والاله شكون خلقو\n\nرنيم: نتا عارف بلي الاله هو الخالق ياك\n\nاوستن: اه\n\nرنيم: ودبا كتسولني شكون خلق الخالق ياك\n\nاوستن: بالضبط\n\n\nرنيم: دبا من سؤالك رجعتي الله خالق ومخلوق وهذا في حد ذاته تناقض.. ميمكنش\n يكون الخالق هو مخلوق أيضا.. كتعرف الفيلسوف أرسطو... فقد استطرد في تسلسل\n الأسباب قائلاً : إن الكرسي من الخشب والخشب من الشجرة .. والشجرة من \nالبذرة .. والبذرة من الزارع .. واضطر إلى القول بأن هذا الاستطراد \nالمتسلسل في الزمن اللانهائي لابد أن ينتهي بنا في البدء الأول إلى سبب في \nغير حاجة إلى سبب .. سبب أول أو محرك أول في غير حاجة إلى من يحركه .. خالق\n في غير حاجة إلى خالق .. وههادشي نفسو لي كنقولوه او كينطابق على الله\n\nاوستن: وشنو هو الدليل على وجود الله\n\nرنيم: الله هو الدليل الذي لا يحتاج إلى دليل .. لأنه الله الحق الواضح \nبذاته .. وهو الحجة على كل شيء .. الله ظاهر في النظام والدقة والجمال \nوالإحكام.. في ورقة الشجر.. في ريشة الطاووس.. في جناح الفراشة.. في عطر \nالورد.. في ترابط النجوم والكواكب.. في هذا الكون بصفة عامة..\n\nاوستن: (بعد صمت) وعلاش منقولوش بلي كاينين آلهة كثيرة وكل اله مختص فشيء؟\n\nرنيم: سؤال جميل.. اوكي.. إذا أخذنا مثال تشريح واحد.. تشريح الضفدعة ، \nوالأرنب ، والحمامة ، والتمساح ، والزرافة ، والحوت ، يكشف عن خطة تشريحية \nواحدة ، نفس الشرايين والأوردة وغرفات القلب ، ونفس العظام ، كل عظمة لها \nنظيرتها .. الجناح في الحمامة هو الذراع في الضفدعة .. نفس العظام مع تحور \nطفيف ..والعنق في الزرافة على طوله نجد فيه نفس الفقرات السبع التي تجدها \nفي عنق القنفذ .. والجهاز العصبي هو هو في الجميع ، يتألف من مخ وحبل شوكي \nوأعصاب حس وأعصاب حركة .. والجهاز الهضمي من معدة واثني عشر ، وأمعاء دقيقة\n وأمعاء غليظة والجهاز التناسلي نفس المبيض والرحم والخصية وقنواتها .. \nوالجهاز البولي الكلية والحالب ، وحويصلة البول .. ثم الوحدة التشريحية في \nالجميع هي الخلية .. وهي في النبات كما في الحيوان كما في الإنسان، بنفس \nالمواصفات، تتنفس وتتكاثر وتموت وتولد بنفس الطريقة .. فأية غرابة بعد هذا \nأن نقول إن الخالق واحد؟ .. ألا تدل على ذلك وحدة الأساليب.... ولماذا \nيتعدد الكامل ..؟ وهل به نقص ليحتاج إلى من يكمله ؟ إنما يتعدد الناقصون...\n ولو تعدد الآلهة لاختلفوا ، ولذهب كل إله بما خلق ، ولفسدت السماوات \nوالأرض , والله له الكبرياء والجبروت وهذه صفات لا تحتمل الشراكة ..\n\nاوستن: الصمت\n\nرنيم: (قربات لعندو وشدات يدو حطاتها على قلبو) هنا كاين الله.. وجود الله \nكنتأكدو منو من خلال ضميرنا وقلبنا.. نساا المغالطات لي عارف على الاسلام \nوحاول تعرف عليه من جديد... انا غنكون جنبك فكل خطوة غادي تخطيها.. وغادي \nنكون فرحانة بزاااف الى رجعتي مسلم\n\nاوستن: (شاف فيها) معرفتش\n\nرنيم: انا مطلبتش منك اليوم تسلم... اصلا ميمكنش خاصك تقرا وتلقا اجوبتك \nكاااملين.. خاصك تقتانع 100 ف100 عاد كتجي الخطوة الاخيرة لي هي دخولك \nللاسلام ان شاء الله\n\nاوستن: (حك راسو) واخة... ناض خرج وهي تنوض رنيم صلات ودعات الله يعاونها \nباش تبين لاوستن الطريق الصحيحة.. وكتمنا من كل قلبها يدخل للاسلام\n\n\nيوم جديد دوزاتو رنيم برة كيف العادة رجعات للدار عياانة.. حلات الباب وهي \nتلقا اوستن جالس كيتفرج وكياكل البيتزا شافها وهو ينوض لعندها\n\nاوستن: مالك\n\nرنيم: والو غيير عييت\n\nاوستن: اجي جلسي ترتاحي... مشا هز ديك البيتزا داها للكوزينة ورجع لعندها \nلقاها متكية ومغمضة عينيها.. مشا جاب غطا غطاها وجلس كيشوف فيها.. تنهد \nوناض من حداها....... حلات عينيها وهي تلقا الظلام قفزات من بلاصتها حتى \nشداتها الدوخة... ناضت شادة فراسها هزات تيليفونها لقات باقة ساعة على \nالمغرب... هزات صاكها ومشات كتجر فرجليها لقات كارمن واوستن فالكوزينة\n\nكارمن: ارتاحيتي اختي\n\nرنيم: وي مي علاش خليتوني نعس المغرب مبقالو والو ويودن ومزال موجدت والو\n\nكارمن: نو متخمميش انا واوستن وجدناليك الماكلة\n\nرنيم: (شافت فاوستن) شكرا\n\nاوستن: (بابتسامة) ياله سيري بدلي حوايجك ورجعي\n\nرنيم: اوكي.... بدلات حوايجها وتوضات وصلات صلاتها.. رجعات للكوزينة لقاتهم\n حاطين الطبلة ومسخنين الحريرة لي بقات.. شوية وهو يودن جلسو مجموعين فرقات\n صيامها ومشات صلات وهي ترجع... فطرات رنيم عاد رجعات فيها الروح ناضت \nكارمن هي لي جمعات الطبلة وغسلات الماعن.. بقات هي جالسة\n\nاوستن: (شد يديها باسها) عييتي هاد النهار\n\nرنيم: اه\n\nاوستن: فين كنتي جيت عندك للجامعة مي ملقيتكش.. كنت باغي نجيبك للدار\n\nرنيم: مشيت شريت شي حاجات داكشي علاش عييت مع هاد النهار الشمس\n\nاوستن: اوكي.. نوضي لبيتك نعسي وارتاحي\n\nرنيم: لا بلاش غير خليني هنا.. الى نعست غادي نزيد ندوخ غير خليني\n\nاوستن: وانوضي دوشي نتي كاع غادي ترتاحي\n\nرنيم: وي بالصح عندك الحق.. انا غادية..... ناضت هزات حوايج نقيين وفوطة \nودخلات للدوش.. دوشات وحسات براسها ياله فاقت مزيان... لبسات بيجامتها \nولوات الفوطة على شعرها وخرجات... مشات لبيتها هزات شي حاجات ومشات لبيت \nالجلاس لقاتهم جالسين كيتفرجو\n\nرنيم: اوستن وكارمن بغيت نعطيكم شي حاجة\n\nكارمن: (بحماس) شناهيا... مدات لكل واحد فيهم القران الكريم\n\nرنيم: هذا هو القران.. مشيت قلبت عليه وراه مترجم... غادي نكون فرحانة الى \nقريتوه.. وبالنسبة لك ا اوستن هنا كاينين الاجوبة ديالك... البارح مبغيتش \nنعطيك اجوبة من الايات الشرعية وانما من العلم لي كتامن به... وفالقران \nغادي تلقا اشياء عاد اكتاشفوها العلماء وهي كاينة هنا منذ قرون.... اوستن \nخداه من عندها بدون ميتكلم\n\nكارمن: اصلا كنت باغية نقوليك فين نلقاه متحمسة نعرف الدين الاسلامي\n\nرنيم: مزيان واي حاجة احتاجيتيها سوليني عليها ونقدرو نبحثو عليها انا وياك\n\nكارمن: اوكيي... رنيم بقات كتشوف فاوستن لي حط القران حداه وجلس كيتفرج تنهدات وناضت لبيتها\n\n\nدازت الايام ورنيم مجبداتش موضوع الاسلام مع اوستن خلاتو على خاطرو على عكس\n كارمن لي كانت متحمسة ومتعطشة للمعلومة... ورنيم مبخلاتش عليها بداكشي لي \nعارفة وحتى فاش كتوحل كتمشي تقلب وتجيبليها المعلومة صحيحة... هاد النهار \nصبحات لالة رنيم فاطرة حيت البارح زارتها خالتنا هههه... ناضت لبسات \nحوايجها ومشات تقرا هي وكارمن.... كملو ورجعو للدار مكانش اوستن... مشات \nرنيم للكوزينة وجدات ماكلتها وجلسات كتاكل\n\nكارمن: (باستغراب) اش كديري\n\nرنيم: هههه مالكي مخلوعة راه فيا ليغيكل والله عاطينا الحق ناكلو رمضان ففترة العادة الشهرية هذا ماكان\n\nكارمن: ههههه ااه اوكي... مشات كارمن لبيتها وجلسات رنيم كتاكل على خاطرها \nحتى حسات بشي حد وقف عليها.. هزات راسها غير شافت اوستن وهي توحليها\n\nرنيم: كح كح كح... عطاها الما شرباتو وهي كدور فعينيها\n\nاوستن: (باستغراب) علاش كليتي.. ياك قلتيلي غادي تصومي شهر\n\nرنيم: ممم\n\nاوستن: جاوبيني مالك\n\nرنيم: انا.. انا\n\nاوستن: نتي شنو\n\nرنيم: احم دبا فرمضان عندنا واحد الوقت نقدرو ناكلو فيه\n\nاوستن: كيف كديري تعرفي هاد الوقت\n\nرنيم: هاا\n\nاوستن: كيفاش كتعرفي الوقت لي خاصك تاكلي فيه\n\nرنيم: (عوجات فمها) هكاك وصافي\n\nاوستن: (بتشكيك) كيفاش هكاك وصافي\n\nرنيم: (ناضت) جاتني ليغيكل وخاصني ناكل صافي ارتاحيتي... ضربات فيه وخرجات \nخلاتو مصدوم وفنفس الوقت كيضحك..... دخلات لبيتها وجلسات فوق الناموسية \nكتويل حتى دخل عندها غير شافتو وهي تكحل بالعما\n\nاوستن: (جلس حداها) عادي هادشي متحشميش مني انا حبيبك\n\nرنيم: (تزنكات) واخة\n\nاوستن: (حط يدو على كرشها) فيك الوجع\n\nرنيم: (دفعاتلو يديه وهي مصدومة) اهيا شفتك زعمتي.. متعاودش تقيسني\n\nاوستن: هههههه واخة الالة... تكا وحط راسو فوق رجليها\n\nرنيم: (قلبها كيضرب) اهيا نوض بعد مني\n\nاوستن: تالف ارنيم.. عاونيني\n\nرنيم: (صدمها) اوستن ماالك\n\nاوستن: معارفش شناهيا الحقيقة.. بحت وقريت مي مزال تالف\n\nرنيم: (حطات يدها على راسو) هادشي لي فيه نتا عادي.. مي الى كنتي مصمم انك تعرف الحقيقة راه غادي تلقاها.. سولني انا ونقلبو بجوج\n\nاوستن: تكونات عندي اسئلة اخرى ارنيم.. معرفتش الاجابة ديالها\n\nرنيم: قولهم الى كنت عارفة راه مغاديش نبخل عليك\n\nاوستن: انا قريت تقريبا النصف من القران وعرفت بلي كاين رسول سميتو مهمد\n\nرنيم: كتقصد الرسول محمد صلى الله عليه وسلم.. وي مالو\n\nاوستن: المهم شفت بلي نزل عليه الوخي وعن طريق ملاك سميتو كبريل\n\nرنيم: الملاك جبريل اه شنو سؤالك\n\nاوستن: دبا نتي واش تيقتي بلي كاينين الملائكة ونزل من السما؟؟؟ يعني حنا \nدبا فعصر متقدم مغاديش نتيقو انه كاينين ملائكة مكنشفهومش.. وزعما علاش \nمنقولوش بلي رسولكم هو لي كتب القرآن؟؟\n\n\nرنيم: مممم اوكي...اولا حنا فعصر يسهل فيه تماما أن نصدق بأن هناك ملائكة \nلا ترى، وبأن الحقائق يمكن أن تلقى إلى الإنسان وحيا.. اليوم كيتكلمو عن \nكواكب بعيدة وأشعة غير منظورة تقتل، وأمواج لاسلكية تحدد الأهداف وتضربها..\n وصور تتحول إلى ذبذبات في الهواء ثم تستقبل في أجهزة صغيرة.. وكاميرات \nتصور الأشباح.. وعيون ترى في الظلام.. ورجل يمشى على القمر.. وسفينة تنزل \nعلى المريخ.. ماشي غريب نسمعو أن الله أرسل ملكا خفيا من ملائكته.. وأنه \nألقى بوحيه على أحد أنبيائه.. لقد أصبح وجود جبريل اليوم حقيقة.. وأقل عجبا\n وغرابة مما نرى ونسمع كل يوم... وبخصوص هل محمد (ص) هو الذي ألف القرآن؟..\n لأن القران بشكله وعباراته وحروفه وما احتوى عليه من علوم ومعارف وأسرار \nوجمال بلاغى ودقة لغوية هو مما لا يدخل في قدرة بشر أن يؤلفه.. فإذا أضفنا \nالى ذلك أن محمدا عليه الصلاة والسلام كان أميا، لا يقرأ ولا يكتب ولم \nيتعلم في مدرسة ولم يختلط بحضارة، ولم يبرح شبه الجزيرة العربية، فإن \nاحتمال الشك واحتمال إلقاء هذا السؤال يغدو مستحيلا.. والله يتحدى المنكرين\n ممن زعموا أن القرآن مؤلف.... أظن انني جاوبتك على اسئلتك\n\nاوستن: (ناض من على رجليها) اه جاااوبتيني... خلال نقاشنا المرة الفايتة \nقلتي بلي الله كيمتاز بالكمال.. وقريت فالقران بأن الله رؤوف ورحيم... هنا \nلقيت تناقض\n\nرنيم: (بتساؤل) فيناهو تناقض\n\nاوستن: الى كان الله كيفما كتقولي كامل ورؤوف ورحيم علاش خلق الشر.. المرض، الشيخوخة، الزلازل، البراكين وزيد وزيد\n\nرنيم: ممممم اوكي... لأن الله أرادنا أحرارا .. والحرية اقتضت الخطأ ولا \nمعنى للحرية دون أن يكون لنا حق التجربة والخطأ والصواب .. والاختيار الحر \nبين المعصية والطاعة\n\nوكان في قدرة الله أن يجعلنا جميعا أخيارا وذلك بأن يقهرنا على الطاعة قهرا وكان ذلك يقتضي أن يسلبنا حرية الاختيار\n\nوفي دستور الله وسنته أن الحرية مع الألم أكرم للإنسان من العبودية مع \nالسعادة .. ولهذا تركنا نخطيء ونتألم ونتعلم وهذه هي الحكمة في سماحه بالشر\n\nومع ذلك فإن النظر المنصف المحايد سوف يكشف لنا أن #الخير في الوجود هو #القاعدة وأن #الشر هو #الاستثناء ..\n\nفالصحة هي القاعدة والمرض استثناء ونحن نقضي معظم سنوات عمرنا في صحة ولا \nيزورنا المرض إلا أياما قليلة .. وبالمثل الزلازل هي في مجملها بضع دقائق \nفي عمر الكرة الأرضية الذي يحصى بملايين السنين وكذلك البراكين وكذلك \nالحروب هي تشنجات قصيرة في حياة الأمم بين فترات سلام طويلة ممتدة..... ثم \nأننا نرى لكل شيء وجه خير فالمرض يخلف وقاية والألم يربي الصلابة والجلد \nوالتحمل والزلازل تنفس عن الضغط المكبوت في داخل الكرة الأرضية وتحمي \nالقشرة الأرضية من الانفجار وتعيد الجبال إلى أماكنها كأحزمة وثقالات تثبت \nالقشرة الأرضية في مكانها، والبراكين تنفث المعادن والثروات الخبيثة \nالباطنة وتكسو الأرض بتربة بركانية خصبة .. والحروب تدمج الأمم وتلقح بينها\n وتجمعها في كتل وأحلاف.. وأعظم الاختراعات خرجت أثناء الحروب .. الذرة \nالصواريخ الطائرات النفاثة كلها خرجت من أتون الحروب.... ومن سم الثعبان \nيخرج الترياق.. ومن الميكروب نصنع اللقاح.... هذا هو الجواب...... خرج \nاوستن من البيت بلا مايجاوبها وخلاها جالسة كدعي معااه\n\n\nاوستن من داك النهار معاودش بان وفاش سولات كارمن قالتليها بلي رجع لدارو...\n\nكارمن: قررت نصوم غذا\n\nرنيم: واش بالصح ولا كضحكي\n\nكارمن: نو بالصح بغيت نجرب هاد الشعور\n\nرنيم: (بفرحة) واخة.... تجمعو بجوج دارو الصحور وهما كيهضرو ويضحكو... كلاو وناضو نعسو... يوم جديد صبحو وهما فالجامعة كيقراو\n\nكارمن: (كتجر فرجليها) نااري عييت\n\nرنيم: ههههه مزال ياله ل11 هادي وعييتي\n\nكارمن: واييه بازليكم اختي\n\nرنيم: ههههه غير كتقولي هكا وراه فاللول عادي يجيك هكا هانتي غتشوفي مع ديك 3 كاع مغادي تحسي بوالو\n\nكارمن: اوكي.... كملو قرايتهم ورجعو للدار\n\nرنيم: ياله سيري بدلي واجي نوجدو الفطور\n\nكارمن: لا مقاداااش نتحرك خلي حتى نطلبو شي حاجة واجدة\n\nرنيم: ههههه اشمن نطلبو ياله تحركي... دفعاتها من ظهرها حتى وصلاتها لبيتها\n ومشات هي لبيتها بدلات حوايجها وتوضاات صلات صلاتها ومشات للكوزينة.... \nبدات كطيب وانضمات ليها كارمن.. طلقات رنيم القران وجلسو كيطيبو\n\nكارمن: (دمعو عينيها) حاسة بالراحة وشعور غريب\n\nرنيم: هذا هو شعور رمضان... رمضان هو الشهر الوحيد فين كنغذيو روحنا.. وكنتقربو من الله سبحانه وتعالى\n\nكارمن: فالصراحة حسدتك على هادشي\n\nرنيم: مغاديش نقوليك دخلي للاسلام حيت هذا قرارك وخاصك تكوني مقتاانعة باش تخطي هاد الخطوة\n\nكارمن: وي عارفة.... سكتو وكملو شغلهم وكل وحدة سرحات فتفكيرها.. كارمن \nدخلات حتى هي للمتاهة ورنيم كتفكر فاوستن وفالميساجات لي كتصيفط ومكاين حتى\n اجابة......... وذن المغرب تجمعو كيفطرو وكارمن فرحانة حيت كملات النهار \nوجربات شعور جديد عليها... سمعو الدقان ناضت كارمن حلات الباب ورجعات \nللكوزينة هي ولورا\n\nلورا: (بنفخة) هاي\n\nرنيم: سلام.... جلسات معاهم\n\nلورا: (كتشوف فالطبلة) واش دايرين حفلة اش هاد الاطباق كاملة\n\nكارمن: كنت انا ورنيم صايمين\n\nلورا: كيفاش\n\nكارمن: يعني مكليناش النهار كامل.. فهاد الشهر كينقاطعو المسلمين عن الاكل\n\nلورا: واش حماقيتي بغيتي تقتلي راسك\n\nكارمن: لا محسيت بوالو بالعكس عجبني الحال\n\nلورا: ممم اوكي\n\nكارمن: ايوا كيغادة مع الخدمة\n\nلورا: مزياان بما ان اوستن شاف ديالي دونك الخدمة كدوز زويينة هههههههه\n\nكارمن: (شافت فرنيم وعاود شافت فلورا) احم وكيداير اوستن بعدا سافا\n\nلورا: ويي سافااا البارح دوزنا ليلة واااعرة هههههههه.... ناضت رنيم \nبالزربة دخلات لبيتها وسدات عليها.. نزلات دمعة من عينيها وهي تمسحها\n\nرنيم: الى عاودت صيفطليك شي ميساج راه ماولد فيا عادل غير الخلا\n\n\nتكات رنيم فوق ناموسيتها كتفكر حتى نعسات... حلات عينيها على شي حد شاد يديها لقات اوستن\n\nاوستن: (باس يديها) توحشتك\n\nرنيم: (جرات يديها) بعد مني وخرج من بيتي\n\nاوستن: (باستغراب) رنييم مالك\n\nرنيم: (ناضت كدفع فيه) خرج ومتعاودش تهضر معايا هئ هئ\n\nاوستن: (شد وجهها) علاش كتبكي.. شنو واقع\n\nرنيم: ماشي سوقك... خرجاتو وسدات عليه الباب وجلسات كتبكي.... مشا اوستن عند كارمن ولورا لي كانو جالسين فالبيت\n\nاوستن: كارمن مال رنيم\n\nكارمن: اجي معايا... مشاو للكوزينة.. احم لورا قبيلة قالت قدام رنيم بلي نتا وياها قضيتو البارح ليلة مع بعضياتكم\n\nاوستن: كيفااش\n\nكارمن: هادشي لي قالت لورا وباينة رنيم معجبهاش الحال... مشا اوستن نيشان عند لورا\n\nاوستن: شفتيني البارح\n\nلورا: (بتوتر) لا\n\nاوستن: اوا الكلبة علاش كتقولي شي حاجة مكايناش لحبيبتي\n\nلورا: كتعايرني على قبل ديك المسلمة ياااك نتا مكتحملهومش شنو لي غير رأيك\n\nاوستن: كنبغييييها فهمتي ودخلي سوق راسك وبعدي منها والا غيكون عندي تصرف \nاخر معاك.. انا مزال مكالمي على ود ديك سنين المعرفة مي هاديك حبيبتي ولي \nقلقها راه قلقني انا ولي مكيحملهاش اذن مكيحملنيش حتى انا.. فهمتي..... خرج\n من البيت ساخط شاف رنيم واقفة وعينيها مدمعين... حل الباب وخرج... هزات \nلورا صاكها وهي معصبة ضربات فيها\n\nلورا: غادي يدوز بيك يامات ويلوحك كيفما لي قبل منك... قربات عندها رنيم وهي كتبتاسم\n\nرنيم: الحقد والغيرة لي فقلبك كيقتلو فيك ههههه بقيتي فيا احبيبة..... دارت\n مشات لبيتها وبقات لورا واقفة مصدومة.. خرجات وزدحات الباب وهي كتحلف فيها\n\nكارمن: (تبعات رنيم) رنيم واش مزال مقلقة من اوستن\n\nرنيم: لا راه هو لي مقلق مني\n\nكارمن: نو ميقدرش يتقلق منك.. شوية تلقايه حدا راسك هو راه كيبغيك بالصح.. معمري شفتو داير علاقة مع بنت بهاد الجدية\n\nرنيم: مي انا غوت وجريت عليه\n\nكارمن: عادي راه غادي يتفهمك... ياله اجي نديرو العشا راه 2هادي ونتي غذا صايمة ولا نسيتي\n\nرنيم: واش هاد المصيبة لي جات تخليك تذكري شي حاجة... ناضو للكوزينة ياله \nبغاو يبداو حتى سمعو الدقان.. مشات كارمن حلات الباب ورنيم بغات تبدا \nتوجد.. دخل اوستن هاز البيتزا فيديه\n\nاوستن: حبيبتي.. دارت رنيم شافتو وابتاسمات قرب لعندها باس راسها وبعد... سمحيلي على داكشي لي سمعتي من هاديك\n\nرنيم: انا لي سمح..\n\nاوستن: (قاطعها) نتي ماعندك مناش تعتادري.. ياله اجي تاكلي... جلسو فوق الطبلة كل واحد شاد بيتزا كياكلو ويهضرو\n\nرنيم: علاش مكنتيش كتجاوب على ميساجاتي\n\nاوستن: كنت محتاج وقت نفكر فيه\n\n\nدخلات رنيم للشركة مشات نيشان عند السكرتيرة\n\nرنيم: كاين موسيو سفيان\n\nالسكرتيرة: وي شكون نتي\n\nرنيم: صديقة\n\nالسكرتيرة: اوكي خاصك تسناي شوية حيت هو فاجتماع دبا\n\nرنيم: انا مكنتسناش... مشات للبيرو ديالو حلات الباب كان جالس مع بنت كيخدمو شافها وهو ينوض\n\nالسكرتيرة: سمحلي مقديتش نحبسها\n\nسفيان: اصلا مخاصكش تحبسيها صافي غير سيري\n\nرنيم: (عنقاتو) توحشتك\n\nسفيان: حتى انا.. علاش مقلتيليش جاية نتعرضليك\n\nرنيم: (حيدات نظاظرها) حتى واحد مكان عارف\n\nسفيان: رنيييم مال عينيك منفوخين واش كنتي كتبكي.. شنو واقع\n\nرنيم: (عنقاتو) ختك كتعدب اسفيان هئ هئ\n\nسفيان: (دار عند البنت) اكرام من بعد ونكملو ممكن تفضلي\n\nاكرام: (بعصبية) اوكي.... خرجات اكرام وسفيان جر رنيم جلسها فالكرسي\n\nسفيان: رنيم ختي مالك.. متخلعنيش عليك\n\nرنيم: تفارقنا هئ هئ\n\nسفيان: واش نتي واوستن\n\nرنيم: اه هئ هئ\n\nسفيان: ششش صافي احبيبة عفاك متبكيش هو لي خسر بنت بحالك.. متبكيش عفاك\n\nرنيم: قلبي كيضرني اسفيان.. مقداش نتخايل بلي صافي العلاقة لي بيناتنا تسالات هئ هئ.. انا مزال كنبغييه\n\nسفيان: (كيمسحليها دموعها) صافي احبيبة براكة عليك من البكا راه غادي تزيدي\n تمرضي غير راسك... كلشي كيتحل بالعقل وتقدرو ترجعو معرفتي شنو كاين\n\nرنيم: لا صافي حنا وصلنا لاخر الطرييق هئ هئ\n\nسفيان: (بغا يقلب الموضوع) فوقاش جيتي الخايبة\n\nرنيم: عاد دبا وصلت\n\nسفيان: هاي هااي جيتي عندي انا اللول سعداااتي\n\nرنيم: غادي نمشي معاك للدار.. منقدرش نمشي عندهم هكا\n\nسفيان: مرحباا نيت راني بوحدي هاد الايام تونسيني.. صبري نجمع وراقيا ونخرجو\n\nرنيم: واخة.... جمع وراقو وخرجو دازو على الباليزات لي كانو حدا السكيريتي \nوركبو الطموبيل وهما يمشيو.... بعد دقائق وصلو للفيلا.. دخلو وداها للبيت \nفين ترتاح... دخلات دوشات ولبسات بيجامتها.... بقات جالسة فالبيت كتفكر حتى\n دخل عندها سفيان\n\nسفيان: اجي تعشاي\n\nرنيم: (بحزن) واخة\n\nسفيان: كلشي غادي يكون مزيان متبقايش تفكري بزاف وتقهري فراسك... نزلو \nكيتعشاو وكيحاول سفيان ينسيها ويضحكها قدر ينجح شوية.............. يوم \nجديد فاقت معطلة هبطات لتحت ملقاتش سفيان\n\nالخدامة: راه فالجردة الالة كيفطر\n\nرنيم: شكرا اختي... خرجات كتحك فشعرها لقاتو جالس مع بنت.. جلسات معاهم فالطبلة\n\nرنيم: صباح الخير\n\nسفيان: صباح النور النعاسة\n\nاكرام: (عوجات فمها) صباح الخير\n\n\nسفيان: (حط يديه على راسها) رتاحيتي شوية؟\n\nرنيم: اه الحمد لله\n\nسفيان: عينيك مزال منفوخين.. عفاك جيبيلي الثلج\n\nالخدامة: واخة\n\nاكرام: واش غنكملو خدمتنا ولا لا\n\nسفيان: احم اه غادي نكملو.. رنيم هانتي فطري على مانكمل خدمتي\n\nرنيم: واخة... بدا سفيان واكرام كيخدمو ورنيم كتفطر حتى جابتليها الثلج \nوبدات كديرهم فوق عينيها.. بعد مدة ناض سفيان دخل وبقاو غير بجوجات\n\nاكرام: شنو بينك وبين سفيان\n\nرنيم: كيفاش\n\nاكرام: واش نتي حبيبتو\n\nرنيم: سوقك ياك جاية تخدمي اوا خدمي\n\nاكرام: (فخاطرها) بنت الحرام وحتى داك سفيان ولد الحرام لي مستاغل غياب والديه وجايب هادي لعندو مي غير بلاتي عليه\n\nسفيان: (رجع) كنظن سالينا ياك\n\nاكرام: (عوجات فمها) اه\n\nسفيان: اوكي دونك غذا نتلقاو فالشركة\n\nاكرام: مغاتجيش هاد العشية\n\nسفيان: لا مشغول\n\nاكرام: (فخاطرها) اوا اش غنقوليك بغيت ليك غبارة نتى وياها... احم اوكي موسيو سفيان نهارك مبروك\n\nسفيان: ميرسي.... هزات صاكها خرجات وجلس سفيان حدا رنيم.... هاهوما عينيك رجعو مزيان حمد الله\n\nرنيم: قلبي اكثر واحد مجروح\n\nسفيان: هادي ازمة وغادي تفوت ان شاء الله\n\nرنيم: ان شاء الله..... بقاو جالسين حتى تغذاو وناضو فاتجاه دار رنيم..... حلات الام الباب\n\nماما: بنتي رنييم... عنقاتها.. شحال توحشتك ابنتي الحبيبة\n\nرنيم: حتى انا توحشتك اماما بزااااف... جا شادي وتسنيم كيجريو عنقوها..... \nدخلو مجموعين وسفيان انساحب ومشا فحالو.... جلسو كيهضرو ويتعاودو حتى سمعو \nالباب كيتحل وهما يسكتو.. ناضت رنيم تخبات\n\nبابا: (دخل للبيت) السلام وعليكم\n\nالكل: وعليكم السلام\n\nرنيم: (خرجات) اش هاد التعطيلة اسي عادل\n\nبابا: (فرح) رنييييم.... تعانقو.. توحشتك ابنتي.. كيدايرة لباس عليك.. الصحيحة\n\nرنيم: لباس الحمد الله ونتا كيداير\n\nبابا: منين شفتك بيخير راه حتى انا بخير....... تجمعو على الهضرة والمعاودة\n حيدو داك الشوق لي كان فيهم... رنيم فهاد الوقيتة نسات كلشي وعطات الوقت \nللعائلة لي رباتها وتعبات عليها مبغاتش شي حاجة تخسرليهم الجلسة.... بقاو \nهكاك حتى ناضت ماماها حطات العشا وتجمعو عوتاني على الماكل\n\nرنيم: الله شحال توحشت ماكلتك\n\nماما: الله على بنيتي.. كولي احبيبة كوليي\n\n\nبابا: علاش مقلتيش لينا راك جاية نتعرضوليك\n\nرنيم: بغيت نديرهالكم مفاجأة\n\nشادي: ونتي لاش جاية ياك حنا جايين ولا باغة ديريلنا العصا فالرويضة\n\nماما: هي جاية تشوف ماماها وباباها ماشي سوقك\n\nرنيم: راني توحشتكم الموصيبة وهاحنا غنمشيو بثلاثة بينا\n\nتسنيم: يااي متحمسة\n\nماما: (بحزن) غادي تخويو عليا الدار\n\nبابا: مستقبلهم هو اللول\n\nرنيم: الله يخليكم لينا بلا بيكم ماكنا غنديرو والو\n\nتسنيم: اه الله يخليكم لينا ياربي\n\nبابا: (شاف فشادي) تعلم\n\nشادي: انا غادي دبا لكندا فاش تبغيو تهضرو معايا شدو رونديفو\n\nبابا: اييه واخة.. هز يديه.. غادي تنوض ولا نصورهاليك فوجهك\n\nشادي: (ناض) وابابا راني كبرت دبا مخاصكش ضربني\n\nبابا: سير فحالك قبل مانوض البرهوش\n\nرنيم: متعصبش راسك معاه ابابا ومتخافش غادي نربيهلك مزيااان\n\nبابا: الله يرضي عليك ابنتي\n\nشادي: متنسايش بلي حنا فاوروبا غادي نصيفطك الحبس\n\nرنيم: (ناضت شنقات عليه) فكر فيها وشوف اش غادي يوقعليك اولدي\n\nشادي: طلقيي مني.. جيتيني ختي الكبيرة وحشمت\n\nرنيم: (طلقاتو) ممم حشمتي عندك الوجه لي كيحشم بعدا...... داز اليوم وهي مع\n ماماها كتحاول تحيد الشوق ديالها..... يوم جديد خرجات رنيم وباباها\n\nبابا: فين غاديين\n\nرنيم: هانتا شوية وغادي تعرف مالك ابابا زربان\n\nبابا: افف واخة... وقف الطاكسي وهما ينزلو... اش هاد البلاصة هادي\n\nرنيم: (جراتو) اليوم غادي نشريو طموبيل لاحسن اب فالعالم\n\nبابا: (وقف) اش كتقولي\n\nرنيم: بغيت ناخدليك طموبيل\n\nبابا: ياله زيدي نرجعو\n\nرنيم: لا ابابا عقلتي فاش بعتي طموبيلتك على قبلي\n\nبابا: هذاك راه واجبي\n\nرنيم: الى كان هداك واجبك انا من حقي نفرح بابا.. مبغيتكش تمرمد مع \nالطاكسيات ونتا ممولفهمش... الفلوس راهم غير محطوطين فالبنكا وداكشي كلو \nبسبابك نتا ونتا اولى بيهم\n\nبابا: (تنهد) خليهم ليك دبا تحتاجيهم وخوتك دبا غيمشيو معاك\n\nرنيم: واش ابابا عارف شحال درت من حفلة وكل حفلة شحال كناخذ فيها... \nعفااااك ابابا قبل وخليني نرجع لكندا وانا فرحانة حيت رجعتليك طموبيلتك\n\nبابا: زيدي عارف منقدرش نغلبك.. خرجتي عنيدة\n\nرنيم: ههههه بحالك..... دخلو للمكازا ديال الطموبيلات كيشوفو\n\nبابا: ناخذو هادي\n\nرنيم: ممم لا صغيرة\n\nبابا: وراه بحال لي كانت عندي تقريبا\n\nرنيم: من الاحسن ناخذو هادي كبيرة وفخمة\n\nبابا: راه غالية\n\nرنيم: متغلاش عليك احبيب قلبي\n\n\nدوزات سيمانة فالمغرب وحان وقت الوداع\n\nرنيم: الله يعاونك اماما وتهلاي فراسك\n\nماما: بسلامة ابنتي وخوتك امانة عندك\n\nرنيم: متخافيش عليهم اماما... باباتي الله يعاونك\n\nبابا: بسلامة ابنتي وديوها فقرايتكم وتحانو على بعضياتكم.. متخليو حتى حاجة تفرقكم\n\nرنيم: واخة ابابا... توادعو مع تسنيم وشادي ومشاو... رجع الاب والام لدارهم\n وانطالقو الاخوة الثلاث نحو بلد جديد.. سلاو الاجراءات وطلعو للطيارة.. \nجلسات رنيم وهي ترجعليها ذاكرتها للوراء\n\n#فلاش_باك\n\nبعد مرور شهر معاودوش هدرو على مسالة الاسلام ورنيم مشغول بالها\n\nرنيم: ممم اوستن\n\nاوستن: وي حياتي\n\nرنيم: شنو قررتي بالنسبة لقضية الاسلام\n\nاوستن: (تنهد) ماقررت والو.. من الاحسن نبقا بعيد على هادشي\n\nرنيم: اوك... مرت الايام ورنيم غير كتفكر حتى تشجعات وعيطاتلو\n\nاوستن: وي حبيبة\n\nرنيم: نقدرو نتلقاو فالكافي ديالنا اليوم\n\nاوستن: اوكي من هنا ساعة نتلقاو\n\nرنيم: اوكي......... جالسين وطلبو اش بغاو\n\nاوستن: حاس بيك ماشي هي هاديك واش كاينة شي حاجة\n\nرنيم: (بعد صمت) خاصنا نحبسو هاد العلاقة\n\nاوستن: (بصدمة) كيفااش واش عارفة راسك اش كتقولي\n\nرنيم: علاقتنا معندهاش مستقبل غادي نبقاو هكا حياتنا كاملة\n\nاوستن: ا..اش كتخربقي... انا كنبغيك ونتي كتبغيني علاش غادي نحبسو العلاقة\n\nرنيم: الدين هو العائق الكبير فعلاقتنا.. وميمكنش نستامر فعلاقة عارفة بلي مغاديش تنتاهي بالزواج يعني غنبقاو معلقين هكا... بسلامة\n\nاوستن: (شدها) لا ارنيم انا كنبغيك متخلينيش\n\nرنيم: هذا ماشي الوداع.. هو فقط استراحة حتى نلقاو طريقنا وفحالة كانت \nطريقك هي طريقي كون متاكد غادي نتلقاو مرة اخرى.. بعدات عليه وخرجات من \nالكافي بالزربة... غير فاتت الباب دموعها بداو كينزلو\n\n《 تجبرنا الحياة بعض الاحيان على اتخاذ قرارات صعبة.. قرارات قد تسبب جروح \nفي قلوبنا وارواحنا.. قرارات صعبة للغاية تكاد تقتلنا... لكن ماذا عسانا ان\n نفعل امام هذه الحياة وماذا عسانا ان نقول امامها.. الحياة كلمة صغيرة لكن\n مفهومها عميق... من لا زال لم يتعلم من مدرسة الحياة فهو جاهل... الحياة \nتعلمنا كيف نبقى صامدين امام كل العواصف.. الحياة تعلمنا كيف نخفي آلامنا \nوجروحنا ونقابل التحديات بشموخ وتعالي》\n\n#الحاضر\n\nمسحات دموعها لي نزلو.. قلبها مزال مستوعب هادشي لي واقع.. حاجتو لاوستن \nاكبر بكثير مما كنتخايلو فهو الحب الاول... والحب الاول لا ينسى\n\nتسنيم: رنيم فوقاش غادي نوصلو راه عييت بالجلاس\n\nرنيم: بقات شي ساعة\n\nتسنيم: اوكي\n\nشادي: عييتي بالجلاس حيت مولفة الطوبيس اوجه الزلط\n\nتسنيم: رنييم قوليلو يبعد مني\n\n\nرنيم: بديتو فالمدابزة ديالكم من دبا\n\nتسنيم: راه هو لي كيجبدني\n\nرنيم: صافي سكتو.... دورات وجهها ودارت الكيط فودنيها.... حطت الطائرة \nونزلو تفكرات النهار اللول فاش جات كيفاش كانت مخلوعة وخايفة مي قلبها \nهاني.. دبا العكس تماما.... كملو الاجراءات وخرجو.. كانت كارمن فانتظارهم\n\nكارمن: (عنقات رنيم) كيبقيتي\n\nرنيم: سافا.. نعرفك هادي ختي تسنيم وهدا خويا شادي\n\nكارمن: (سلمات عليهم) متشرفين انا كارمن\n\nتسنيم: متشرفين اختي\n\nشادي: ناري شحال تيتيزة\n\nرنيم: (ضرباتو لراسو) حشم\n\nكارمن: شنو قال\n\nرنيم: عجبتيه ههههه\n\nكارمن: هههههه حتى انا عجبتيني\n\nشادي: (حط يدو على قلبو) اوووه\n\nكارمن: هههههه خوك حمق\n\nرنيم: بزاااف... ياله نمشيو\n\nتسنيم: (ضرباتو بجنب) مكتحشمش البنت كبيرة عليك\n\nشادي: واش نتي سوقك.. ناري لي يشوفك هكا يقول راك مراتي دخلي سوق راسك شوية\n\nرنيم: (دارت لعندهم) واش مغاديش تساليو من هاد المش والفار\n\nتسنيم: هو لي جبدني\n\nشادي: (فنفس اللحظة) هي لي جبداتني\n\nرنيم: اففف منكم.... ركبو الطموبيل... كارمن لقيتي شي دار\n\nكارمن: وي لقيت وحدة زوينة بزااف مي وخا هكاك كون غير بقيتو معايا\n\nرنيم: نو مبغيتش نزيد عليك ودبا كاين حتى شادي\n\nشادي: اعتابروني بحال ختكم عادي\n\nالكل: هههههههههههه\n\nكارمن: عجبني خوك ههههه\n\nشادي: حتى انا عجبتيني... حب من اول نظرة\n\nرنيم: ههههههههه مغربي قح اولدي\n\nكارمن: هههههههه.. بشوية... انا عارفة علاش مبغاش تبقاي معايا على حساب...\n\nرنيم: (قاطعاتها) هاد الموضوع تسد ومبغيتش نعاود نجبدو\n\nكارمن: (تنهدت) اوكي.... وصلو لدار كارمن دخلو وجلسو كيرتاحو\n\nرنيم: بقاو هنا ومتحركوش انا خارجة مع كارمن شوية ونرجعو... تسنيم حضي خوك\n\nشادي: هاهاها جبتيلي الضحكة مالي كنرضع صبعي راني رجل ونحضيك نتي وياها\n\nرنيم: (شداتو من ودنو) شفتك كتهز فصوتك عليا\n\nشادي: (خسر وجهو) وا هداي راه غير كنضحك معاك... ديني معاك حتى انا\n\nرنيم: شد الارض.... خرجات رنيم وكارمن مشاو شافو الدار وتافقو مع مولاها \nعلى حساب الكرا... كملو ومشاو كيشوفو على حساب الفراش.. كان فيها شي فراش \nمي بغات تزيد شي حويجات... كملو ورجعو للدار\n\n\nانتاقلات رنيم مع خوتها لدارهم الجديدة.. كانت كبيرة وزوينة وكل واحد عندو بيتو.. مشات معاهم حتى تسجلو فالجامعات وقادو امورها\n\nرنيم: عندي حفلة فمدينة اخرى تمشيو معايا\n\nشادي: اكيييد علاش شنو غنديرو فالدار\n\nرنيم: ههههه اوك.. اوا جمعو حوايجكم نقدرو نجلسو شي سيمانة تما\n\nتسنيم: هي لي متعاودش.... يوم جديد شدو الطريق للمدينة فين عندها الحفلة... وصلو مشاو نيشان للاوطيل.. دخلو للبيت كيرتاحو\n\nشادي: دبا عندك الحفلة فالليل\n\nرنيم: اه\n\nتسنيم: حنا نتسناوك غير هنا ياك\n\nشادي: تسنايها بوحدك انا غادي\n\nرنيم: ههههههه باااز اسيدي... دخلات للدوش خلاتهم مناكرين...... داازت \nالحفلة وشادي عطاها غير للشطيح والنشاط عاجبو الحال.. كيتسيلفا ويسيفط \nلصحابو.... دازت سيمانة وهما فديك المدينة... رجعو من بعد ماواعدات شادي \nتعاود تجيبو..... خدات طموبيل لراسها وقدات البيرمي ديالها حتى \nهو.......... دازت شهور معمرها تلقات باوستن ولا سمعات عليه شي خبار اختفى \nبحال الى معمرو كان.... داتها فقرايتها وخدمتها.. مبغاتش تخلي الغنا باش \nميضطروش خوتها يخدمو بغات تخليهم مركزين غير على قرايتهم... علاقتها بكارمن\n مزال كيفما هي والجديد ان كارمن سلمات.. والديها تقبلوها بصدر رحب ورجعات \nهي دبا كتحاول معاهم هما باش يسلمو وفاش كتوحل كتسول رنيم يا اما كتجاوبها \nيا اما كتقلب على الجواب وتعطيهلها... بالنسبة لاوستن معارفش بلي ختو سلمات\n لانه اختفى ومزال معرفوه فين كاين لحد الان....\n\nرنيم: شادي غادي تنوض ولا نخليك\n\nشادي: اففف مكاينة راحة معاكم\n\nرنيم: راه غنمشيو\n\nتسنيم: صافي خليه وياله راه انا تعطلت\n\nشادي: شوو كيدايرة.. هاني نايض...... لبس حوايجو وخرجو ركبو الطموبيل وتحركو\n\nشادي: فوقاش غاديريلي البيرمي\n\nتسنيم: نتا بلا بيرمي مكنشدوكش عاد نزيدوك البيرمي\n\nشادي: واش هدرت معاك نتي\n\nرنيم: وااااعباد الله سكتو غادي تحمقوني.... وحتا دير تسنيم البيرمي وديرو نتا\n\nشادي: واااا الحكرة هي هادي.. علاش زعما هي اللولة\n\nتسنيم: حيت انا الكبيرة\n\n\nشادي: اففف منكم\n\nرنيم: (وقفات) ياله زيدو... نزلو بثلاثة وشادي قالب وجهو قرباتلو رنيم وعنقاتو\n\nشادي: ياك كنقوليك متبقايش ديريلي هكا فالجامعة\n\nرنيم: (جبداتلو حناكو) يخليلي الحبيب ديالي\n\nشادي: اففف طلقي راه الناس كيشوفو فينا\n\nرنيم: وشكون فحالك مغنية بحالي شادة فيك\n\nشادي: ممم اوا مزيان\n\nرنيم: خويا الحبيب غدا انديه نسجلو يدير البيرمي\n\nشادي: حلفي\n\nرنيم: ونشيرولو ديك الطموبيل لي عاجباه\n\nشادي: (بصدمة) لا متقوليهاش\n\nرنيم: ههههه والله... شدها عنقها وهزها كيدور بيها\n\nشادي: كنحمااااق عليك نتي احسن اخت فالعاااالم.. جوطييييم انا\n\nرنيم: هههههه احياني عليك الطماع\n\nشادي: (باسليها راسها) والله حتى كنبغيك\n\nتسنيم: ساليتو ولا مزال... دارو شافو فيها وهما يضحكو\n\nرنيم: اجي الحبيبة ديالي وتوأمي... عنقاتها.. غرتي\n\nتسنيم: (عوجات فمها) لا علاش غادي نغير\n\nرنيم: غذا حتى نتي غنسجلك معاه.. مهمتكم تشدو البيرمي صافي\n\nتسنيم: واخة\n\nرنيم: وغادي ناخذليك حتى نتي طموبيل غيير ضحكي\n\nتسنيم: (حابسة الضحكة) مممم اوك\n\nرنيم: مالكي معفرة علينا.. راني عارفاك تلقاك كتشطحي من الداخل\n\nتسنيم: هههههه وصافي زيدو راني غادي نتعطل\n\nرنيم: زيدي القراية ديالنا\n\nشادي: كنبغيكم... تحشا فوسطهم وعنقهم بجوج.. دخلو بثلاثة وهما كيضحكو.... \nتفارقو وكل واحد مشا لقسمو..... دازت الايام غير فالقراية ورنيم بدات كتوجد\n للبروجي ديال التخرج ديالها... دارت اغنية جديدة لي دارت بووم فكندا \nوتشهرات حتى خارج كندا... عيطوليها بزاف ديال الحفلات تحييهم ووافقات..... \nاليوم كانت عندها الحفلة.. جالسة كتلبس وتقاد\n\nتسنيم: بون كوغاج\n\nرنيم: ميرسي حبيبتي.. خرجي جلسي\n\nتسنيم: اوك انا غادية\n\nرنيم: اوك... خرجات رنيم وبدات فالغناء كلشي حماق عليها\n\nتسنيم: حمقتيني اختي بالاخص فاللقطة لي حيدوليك الحوايج... شفتي فاش بداو كيغوتو الناس حمقتيهم هههه\n\nرنيم: هههههه ويي..... الفيديو تحط فاليوتيوب.. حقق الملايين من المشاهدة وشافوه شي ناس مخاصهومش يشوفوه للاسف\n\n\n♧الاغنية لي ختاريت انها تكون ديال رنيم او لي غنات رنيم كتهضر على الجمال \nلي بالنسبة ليا هو حقيقة نسبية فالاذواق تختلف.. نقدر نكون كنبانليك انا \nمثلا زوينة ووحدة اخرى نبانليها لا باس بي واخرى نبانليها خايبة.. \nعلاش؟؟؟.. لان كل شخص فينا عندو معايير للجمال... ولكن الجمال الحقيييقي هو\n الجمال الداخلي اي الروحي.. وهو الجمال الفكري.. فبدلا من انني نبحث عن \nوصفة تصفية الوجه من الحبوب او تبييضه او تبييض المناطق الحساسة.. وصفة باش\n نحيد الكرش.. وصفة لتكبير المؤخرة والصدر... احسن انني نهتم بالجمال \nالداخلي ديالي.. بثقافتي وبلباقتي فالحديث.. الانوثة ماشي هي الجمال \nالعظيم.. الانوثة هي اللباقة في التفكير.. اللباقة في الحديث.. فمثلا انا \nفاش كتقرب تجيني ليغيكل كتنوضلي حبوبة فوسط وجهي تبانليك على بعد 100 متر..\n هل هذا ينقص من انوثتي وجمالي؟؟... الانثى معروفة انه كل شهر هناك تقلبات \nفالهرمونات وتقدر تنوضلي حبوبة اولا نكون معصبة ومحاملة نهضر مع حد.. هدا \nمكيعنيش انني نوض نجري نقلب على وصفة نحيد بيها الحبوبة... مكنقولش هكا اي \nانني منعتانيش بنفسي.. اكيد لا... قلت هكا باش منعطيش الاولوية لجسمي وشكلي\n الخارجي ونهمل اهم شيء لي هو الداخل وثقافتي... ياك حنا كاملات متافقات \nبان واحد بوكوص يعني عندو عضلات ولحية وداكشي... مثلا طحتي فيه وجلستو \nفكافي هضرتو فمواضيع مختلفة ولقيتي تفكيرو \"خرا\" كوني اكيدة مغايبقاش \nيبانليك زوين... مثل كيقول \"الله يعطينا سعد الخايبات\" وراه حنا هما \nالخايبات.. حيت هداك تلقا هضر معاها ولقاها مثقفة وكتعرف تهضر وتصرف وقلبها\n بيض... بعد المرات كنشوفو \"ملكة جمال العالم\" كنقولو ييخخ كيدايرة انا \nوحسن منها... راه مولاتش ملكة جمال غير بوجهها... اكيد نتوما عارفين بلي \nكاينة مسابقة ديال الثقافة والتحدث باللغات واللباقة فالكلام الخ..........\n كوني طبيعية وتصرفي بتلقائية اهتمي بدراستك وثقافتك وجمالك الروحي قبل \nالخارجي..... الاغنية لي فالفيديو كتلخص هادشي من اجمل الاغاني بالنسبة ليا\n من ناحية الكلمات\n\n\nscars to your beautiful\n\n\n\nيتبع"
  },
  {
    "id": "4",
    "title": "لأني أنثى الجزء الخامس",
    "desc": "\nرجعو للدار وكل واحد مشا لبيتو ينعس.. تكات رنيم فبلاصتها من بعد مادوشات..\n هزات تيليفونها كتفرج فتصاورو وفيديواتو وهو كيغني... ابتاسمات بحب بالرغم\n من كلشي وبالرغم من انها هي لي اختارت تبعد عليه انما هي مازال كتبغيه بل \nكتعشقو رغم العائق الكبير لكن القلب مكيعرفش هادشي..... نعسات والتليفون \nفيديها\n\n#المغرب\n\nحمزة: (كيدق فالباب) حلوووو\n\nعادل: (حل الباب) اش جاي دير هنا\n\nسعيد: (من ورا عادل) غادي تخلينا فالباب\n\nعادل: مرحبا بيكم ولكن ولدكم ميدخلش\n\nسعيد: يهديك الله خلينا ندخلو\n\nعادل: (تنهد) زيدو... دخلات العائلة للبيت جلسات\n\nحمزة: اش هادشي شفت\n\nعادل: نتا بعدا متهضرش معايا ويلا دخلتي راه غير فوجه باباك\n\nسعيد: تهدنو وخليونا نهضرو بالعقل\n\nعادل: علياش باغيين تهضرو\n\nسعاد: على قبل فضيحة بنتك\n\nعادل: اش كتخربقي\n\nفاطمة: بنتك اعمي لي ديما مدافع عليها.. هاهيا فضحاتك\n\nعادل: احتارمي راسك ومتهضريش على بنتي\n\nسعيد: حمزة عطيه الفيديو.. ناض حمزة عطاه التيليفون.. هاهيا بنتك لي مفتاخر بيها كتحيد حوايجها وسط الناس وتغني وتشطح\n\nعادل: (رجعليهم الطيل) هادشي انا عارفو وشايفو\n\nحمزة: وعاجبك الحال\n\nعادل: اه صافي هادشي لي بغيتو تعرفو\n\nسعيد: (وقف) نتا حبك لبنتك عماك ومبقتيش كتشوف وغيجي النهار لي غادي تندم فيه.. ياله زيدو نتوما\n\n#كندا\n\nسفيان: توحشتك الخايبة.. تشهرتي ونستيني\n\nرنيم: حتى انا توحشتك بزاااف.. كيداير سافا\n\nسفيان: حمد الله ونتي\n\nرنيم: اوسي.. اوا شناهو الجديد\n\nسفيان: الجديد هو غذا غادي نجي لكندا\n\nرنيم: حلف\n\nسفيان: ههههه والله.. خاص غير لي يتعرضلي فالمطار\n\nرنيم: انا نجي غير وصل بالسلامة\n\nسفيان: اووك.. وغادي نجيب معايا ضيفة\n\nرنيم: اووه اكرام\n\nسفيان: ههههههه ويي\n\nرنيم: امدرا بعدا عتارفتيلها اش قالت واش دبا نتوما فعلاقة\n\nسفيان: موقع وااالو كيف خلتينا مزالين\n\nرنيم: اناري معامن انا.. صافي حتى تجيو ونشوفو شنو نديرو\n\nسفيان: اووك ان شاء الله... قطعات معاه وتكات بلاصتها.....\n\nيوم جديد لكن بالنسبة لرنيم.. يوم كباقي الايام نفس المشاعر.. نفس الشوق.. \nنفس العشق حتى من الانتظار لا زالت تنتظره... تنتظر رؤية ابتسامته.. \nعيناه.. شفتيه وهو يقبل يدها.. مزاحه وهو يحاول عناقها.. وهي كعادتها تهرب \nمنه... لا زال داك العشق متربع على عرش قلبها.. في انتظاره.. انتظاره \nلتخفيف الالم الذي تحس به فغيابه... تحاول بشتى الطرق تخفي حزنها والمها\n\nسفيان: (عنقها وهزها كيدور بها) توحشتك توحشتككك\n\nرنيم: حتى انا توحشتك بزاااف\n\nسفيان: كبرتي وزيانيتي\n\nرنيم: (بتكبر) ياك بعدا\n\nسفيان: ههههه ويي... نعرفك هادي اكرام خدامة معايا\n\nرنيم: (سلمات عليها بالوجه) مرحبا بيك اختي\n\nسفيان: وهادي رنيم ولا نقولو المغنية رنيم هههه.. صديقتي الانتيم\n\nاكرام: متشرفين.. عقلت عليها فاش جات ديك المرة للشركة\n\nسفيان: ااه وي\n\nرنيم: ياله مشينا\n\nسفيان: اوك... ركبو الطموبيل وكسيرات رنيم.. بالصحة الطموبيل\n\nرنيم: ههههه الله يعطيك الصحة\n\nسفيان: اوا شوفي شي اوطيل يكون زوين\n\nرنيم: نتا غتمشي لداري وحشومة تقول اوطيل وانا كاينة هنا\n\nسفيان: نااري شكون كيهضر\n\nرنيم: ههههه وصافي متزيدش فيه..... كملو طريقهم وهما كيضحكو واكرام جامعة \nيديها عندها ومغوبشة حتى قالت بلي يقدر يكون معجب بيها ونسات رنيم.. مي دبا\n غير شافتها وشافت سفيان لي نساها تدمرو كاع توقعاتها\n\n#فلاش_باك1\n\nسفيان: (كلاها مع الحيط) انسة اكرام\n\nاكرام: (كترمش) و..وي\n\nسفيان: نخرجو هاد الليلة نتعشاو\n\nاكرام: كاينة شي مناسبة\n\nسفيان: اه عشاء عمل\n\nاكرام: (حطات يديها على صدرو باش تبعدو) اوك\n\nسفيان: (شاف فيدها وعاود شاف فيها وهو يزيد يقرب ليها) شنو لي اوك\n\nاكرام: (توترات) هاا\n\nسفيان: هههههههه.. بعد.. ممكن تخرجي...... معاوداتش هضرات خرجات كتجري\n\n#فلاش_باك2\n\nمن بعد العشاء لي كانو غير بجوجهم حاضرين وسفيان كدب عليها وقاليها بلي اعتاذرو فاخر لحظة.. وصلها لدارها بالطموبيل\n\nسفيان: (شد يدها باسها وعينيه فعينيها) بونوي\n\nاكرام: (تزنكات) بونوي.... قرب لعندها وهي كتشوف فيه بحال المخدرة حتى قرب \nلوجها وهو يحيدليها خصلة من فوق عينيها ورجع لبلاصتو.. بقات هي هكاك كتشوف \nفبلاصة وحدة\n\nسفيان: (حابس الضحكة) بونوي اكرام\n\nاكرام: ا.. اه بونوي... نزلات من الطموبيل وقلبها كيضرب.. اما سفيان غير نزلات وهو يتفرشخ عليها بالضحك\n\n#الحاضر\n\nسفيان: (حال الباب وكيشوف فيها وهي ساهية) غادي نبقاو هنا بزاف\n\nاكرام: (شافت فيه) ها قلتي شي حاجة\n\nسفيان: ياله نزلي فاش جالسة كتفكري.... شدها من يدها ونزلها.... دخلو للدار ويديهم مزال متشابكين\n\n\nتسنيم: (سلمات على سفيان) سافا\n\nسفيان: حمد الله ونتي الكتكوتة\n\nتسنيم: بيخير الحمد لله\n\nسفيان: الحمد الله فين الجن الاخور\n\nشادي: هااهو... تسالمو.. اوا اش هاد الغبرة اصاحبي وشكون هاد التيتيزة لي جايب معاك\n\nسفيان: (ضربو لراسو) احتارم راسك\n\nرنيم: ههههههه زيدو دخلو تجلسو.. اكرام مرحبا بيك اعتابري الدار دارك\n\nاكرام: شكراا... دخل سفيان وهو شانق على شادي حيت عارفو اش كيسوا... جلسو مجموعين\n\nسفيان: رنيم وريني بيتي بغيت نرتاح وشوفي لاكرام حتى هي\n\nرنيم: اوك شادي دي سفيان لبيتو.. اكرام اجي معايا..... مشات هي واكرام دخلاتها للبيت.. هانتي اختي ارتاحي وها الدوش الى بغيتي دوشي\n\nاكرام: اوكي ميرسي....... داز الوقت وهي تخرج اكرام من البيت\n\nرنيم: نعستي ارتاحيتي شوية\n\nاكرام: وي بزااف\n\nرنيم: علاش لابسة حوايج دالخروج.. لبسي بيجامتك\n\nاكرام: غير..\n\nرنيم: (قاطعاتها) واش مجبتيش نعطيك\n\nاكرام: لا ماشي هكاك غير جاتني حشومة\n\nرنيم: اش كتقولي.. زيدي دخلي لبيتك ولبسي بيجامتك فين ترتاحي.. شادي راه صغير اعتابريه خوك الصغير\n\nاكرام: وسفيان\n\nرنيم: عاادي ياك خدامة معاه من شحال هادي.. حسستيني غادي تلبسي مايو.... ياله رجعي لبسي واجي ديري كاسكروط\n\nاكرام: واخة.... دخلات اكرام لبسات بيجامتها ودارت بانطوفة فرجليها \nوخرجات.. كانت رنيم وتسنيم وشادي جالسين فالطبلة وانضمات ليهم اكرام\n\nشادي: (جرليها الكرسي) اووه التيتيز غادي ياكل معايا فنفس الطبلة\n\nاكرام: (حشمات) شكرا... جلسات كلاو مجموعين.. واش نتوما صحاب\n\nشادي: لا خوت للاسف\n\nتسنيم: للاسف نييت حيت انا ختك\n\nرنيم: بلا ماتبداو عفاك... اه حنا خوت انا الكبيرة ومورايا تسنيم عاد هاد بوركابي\n\nاكرام: ههههه الله يخليكوم لبعضياتكم\n\nالكل: اميين.... ناضو جمعو الطبلة وجلس شادي مع اكرام\n\nشادي: شحال فعمرك\n\nاكرام: 24 عام\n\nشادي: شييت كبر مني مي ماشي مشكل.. ياك حتى نتي معندكش مشكل\n\nسفيان: (وقف عليهم) فاش معندهاش مشكل\n\nشادي: فانها تصاحب معايا واخة كبيرة عليا\n\nسفيان: اش كتخربق ونتي جالسة كتسمعيلو\n\nاكرام: انا\n\nسفيان: (جرها من يدها) زيدي.... دخلها لبيتو.. اش كديري معاه وعلاش لابسة هكا كلشي مزير وعلاش طالقة شعرك\n\nاكرام: غير بشوية عليك عنداك طرطق... حنا دبا ماشي فالخدمة دونك معندك سلطة\n عليا.. ونهضر معامن مبغيت نتا دخل سوق راسك.. ايوا هالحكام الخاوي.... \nضربات فيه وخرجات خلاتو مصدوم\n\n\nرنيم: واش دابزتي نتي وسفيان\n\nاكرام: لا علاش\n\nرنيم: تكون معجباتوش هضرة شادي\n\nاكرام: وهو سوقو حنا بيناتنا غير الخدمة.. كل واحد يلزم حدودو\n\nسفيان: (من موراها) واخة سمحيلي ا انسة\n\nاكرام: الصمت\n\nرنيم: اجي معايا... جرات سفيان ودخلو للبيت... مالك مع البنت\n\nسفيان: مشفتيهاش كيفاش جالسة مع شادي وشنو لابسة\n\nرنيم: واش اعتارفتيلها بمشاعرك.. لا.. بيناتكم شي علاقة.. لا.. دونك \nممنحقكش تهضر معاها بديك الطريقة.. ويلا بغيتيها سير عندها وقولهاليها... \nزعما ماشي اول مرة غادي دير علاقة مع بنت مالك دبا\n\nسفيان: خايف ترفضني... انا بالصح كنبغيها داكشي علاش لحد الان مقلتليها \nوالو.. خفت نعتارفليها بمشاعري وترفضني ونصدق مضيع حتى قربها مني... جات \nتهضر رنيم وهو يتحل الباب\n\nشادي: ناااري سفيان كيبغي ههههههه\n\nسفيان: (شنق عليه) نشوفك قربتيليها نتفاهم معاك\n\nشادي: وانا لي جاي وعوال نعاونك\n\nسفيان: فاش غادي تعاوني بالسلامة\n\nشادي: باش تعرف واش حتى هي عندها مشاعر تجاهك ولا لا\n\nسفيان: (طلق منو) كيغانديرولها\n\nشادي: (بابتسامة شريرة) الغيرة\n\nسفيان: كيفاش زعما\n\nشادي: اناري واش نتا متأكد بلي رجل\n\nسفيان: راه غنضربك\n\nشادي: وزعما خليها تغير... الى غارت راه تاهي عندها مشاعر تجاهك\n\nسفيان: ويلا مغارتش\n\nشادي: سير لوح راسك ههههههه\n\nسفيان: هاهاها ضحكتيني\n\nرنيم: شفتكم كتافقو وشكون هاد البنت لي غادي تقبل تمثل معاك... سفيان وشادي شافو فبعضياتهم وابتاسمو\n\nسفيان: ختي الحبيبة\n\nشادي: ختي الزوينة\n\nرنيم: (رجعات باللور) مالكم\n\nشادي: شوفي نتي ديما كتقوليلي سفيان عزيز عليا\n\nسفيان: ودبا انا محتاج شي حد يوقف معايا ويكون ثقة\n\nشادي: ومكاينش ماحسن منك\n\nرنيم: كيفاش مفهمتش\n\nسفيان: (شد يدها) من اليوم نتي حبيبتي\n\nرنيم: (جرات يدها) ا..اش كتخربق\n\nسفيان: عفاك.. بلييييز بليييز وقفي مع خوك\n\nشادي: وصافي متعقديش الامور وعاونيه.. وحتى انا من جهتي غادي نعاون\n\nسفيان: (هز حاجب) باش غادي تعاون\n\nشادي: هانتا غتشوف غير هو فاش تنجح الخطة متنساش خوك\n\nسفيان: اش بغيتي\n\nشادي: تديني لبواط بغيت نشط وهاد العقروشة مبغاتش\n\nرنيم: انا عقروشة اولد الحرام.. بغات ضربو وهو يهرب\n\nسفيان: وصافي غير نفك حريرتي ونديك\n\nشادي: اوك\n\n\nوصل الليل خرجو للريسطو يتعشاو.. جالسين فالطبلة كيشوفو فالموني\n\nسفيان: (شد يد رنيم) انا غادي نختارليك على دوقي\n\nرنيم: (بعد صمت) واخة... اكرام بقات غير كتشوف وساكتة... تحط الاكل وجلسو \nكيتعشاو وسفيان مرة مرة كيوكل رنيم وتسنيم كتشوف فيهم باستغراب.... طلقات \nموسيقى وسفيان نوض رنيم بداو كيرقصو\n\nسفيان: مالك بنتيلي ماشي هي هاديك\n\nرنيم: توحشتو... توحشتو اسفيان.. توحشت عصبيتو وغيرتو.. توحشت ضحكو \nوهبالو.. توحشت فضولو وهو كيسولني على الاسلام وكيفاش كيمشي يقلب ويجي يبغي\n يحصلني بالاسئلة... توحشت رزانتو لا فالهضرة لا فالافعال... عارفة هادشي \nمغادي يفيد فوالو ومغاديش يرجع مي انا توحشتو.. كل نهار كنخرج من الجامعة \nكنقول هانا غادي نشوفو.. هاهو غادي يتعرضلي... هاهو غادي يجي يغوت عليا \nويبغي نرجعو بزز.. مي هادشي موقعش انا مزاال حاصلة فالخيال ديالي.. هو صافي\n مشا ومعمرو غادي يرجع وانا مزال كنتسناه هئ هئ... كنبغيه اسفيان شنو غندير\n\nسفيان: (مسح دموعها) شش متبكيش اختي.. معرفت منقوليك وباش غادي نصحك.. قضيتك صعيبة\n\nرنيم: (حطات راسها فوق صدرو) فين غادي يكون دبا وشنو كيدير\n\nشادي: شوفيلي عصافير الحب\n\nاكرام: (بحزن) واش هما اونكوبل\n\nشادي: اه\n\nاكرام: ونتا عندك عادي ختك تصاحب \n\nشادي: انا صغير اش عندي منقول لختي الكبيرة\n\nاكرام: من فوقاش وهوما اونكوبل\n\nشادي: 7سنين.. هاد الصيف غادي يتزوجو\n\nاكرام: اويلي على غادي يتزوجو\n\nتسنيم: اش... ضربها برجليه وهي تسكت\n\nشادي: علاش مالك.. ياكما كيعجبك\n\nاكرام: (توترات) ا..اش كتخربق.... انا غادية للطواليط.... ناضت بالزربة وخلات شادي كيضحك\n\nسفيان: فين مشات\n\nشادي: للحمام.. فين رنيم\n\nسفيان: مشات حتى هي للحمام \n\nشادي: عنداك تمشي تنتفلي ختي\n\nسفيان: لا اكرام ضريفة ومهدنة\n\nشادي: ممم باينة مهدنة غير من ديك 'اويلي' لي قالت\n\nسفيان: كيفاش.. علاش قالتها\n\nشادي: فاش عرفات بلي غادي تزوج برنيم\n\nسفيان: اش كتخربق واش نتا باغي تغرقلي الضواسا ولا شنو\n\nشادي: مكتفهم والو سكت وخليني ندير خدمتي.... رنيم كانت كتمسح دموعها فالحمام حتى دخلات اكرام\n\nاكرام: (قربات لعندها) رنيم مالك\n\nرنيم: (بحال الى كتسنا شي حد يقوليها مالك وهي ترجع كتبكي) هئ هئ هئ\n\nاكرام: (تصدمات) رنيييم واش قلقك سفيان\n\nرنيم: لا\n\nاكرام: اجي غسلي وجهك وتهدني.... غسلات وجهها وخدات كلينيكس كتمسح وجهها\n\nرنيم: كيعجبك سفيان\n\nاكرام: هاا\n\nرنيم: انا بنت بحالك ومن نظراتك فهمت بلي كتبغيه\n\nاكرام: الصمت\n\nرنيم: انا وسفيان مابيناتنا والو.. حنا بحال الخوت ونزيدك هو كيبغيك مي مزال مقدر يعتارفليك\n\n\nاكرام: (بصدمة) ك..كيفااااش\n\nرنيم: هو كيبغيك شنو لي كيفاش\n\nاكرام: خوك قالي بلي غادي تزوجو فالصيف\n\nرنيم: هههههه اشمن نتزوجو.. راه باغيين يشوفوك واش غادي تغيري ولا لا\n\nاكرام: واش دبا بالصح كتهضري\n\nرنيم: والله\n\nاكرام: (فرحات) ومالو حشومي بزاف يجي يهضر\n\nرنيم: هههههههههه.. لا نتي بزااف... ترزني شوية وماشي غير يهضر معاك تحلي\n\nاكرام: واش انا هادي عام وانا كنتسناه وفاللخر تقوليلي رزانة.. انا غادية لعندو\n\nرنيم: اويلي اجي نتي رزني مالك هكا... تبثي وخليه هو يقولهاليك ودفعي كبير شوية\n\nاكرام: ممم اوكي... خرجو من الحمام ورجعو للطبلة جلسو\n\nسفيان: تعطلتو اش كنتو كديرو\n\nرنيم: والو راك عارف البنات.. صافي نمشيو\n\nسفيان: اوكي ياله... وصلو للدار وكل واحد مشا لبيتو ينعس.... يوم جديد صبح سفيان واكرام فاجتماع لي على قبلو جاو\n\nسفيان: نمشيو نتغذاو دبا\n\nاكرام: اوك.... مشاو لريسطو طلبو داكشي لي بغاو وبداو كيتغذاو\n\nسفيان: تبغي نبقاو هنا شوية\n\nاكرام: والخدمة\n\nسفيان: دبا انا وياك شدينا كونجي وانا مول الشركة دونك حتى واحد ماعندو الحق يقولي شي حاجة\n\nاكرام: ممم اوك\n\nسفيان: انا غادي الحمام ونرجع... مشا وهي بقات جالسة كتسناه حتى جا واحد وجلس بلاصتو\n\nشاب: هاااي\n\nاكرام: (شكون هاد المبنت عاوتاني..عيباتو) هاااي\n\nشاب: نتي عجبتيني وبغيت نتعرف عليك\n\nاكرام: شوو هدا جا من موراه وعتارف وداك المسطي مزال مابغا يهضر اففف\n\nشاب: وات\n\nاكرام: نووض احنيني بعد مني قبل مانبرد فيك غدايدي\n\nشاب: مفهمتش\n\nسفيان: (مخنزر) اش كيدير هدا هنا\n\nاكرام: (عوجات فمها) عجبتو وجا قالهالي\n\nسفيان: (تعصب) اش كتخربقي... نوض نتا سير من هنا ولا نتفاهم معاك..... جرها\n من يديها وخرجو ركبو فالطموبيل... اخر مرة نلقاك كتهضري مع شي حد ولا غادي\n نتفاهم معاك\n\nاكرام: ياكما خويا ولا خطيبي ولا راجلي وانا معارفاش\n\nسفيان: اناا....\n\nاكرام: (بحماس) نتا شنو\n\nسفيان: انا مديرك\n\nاكرام: (تعصبات) انا اسيدي غادي نستاقل.. زيد ديني للمطار راك فقصتيني\n\nسفيان: مالك معصبة\n\nاكرام: (راه غادي نطير عليه نقجو والله) ممعصباش انا مهدنة.. ياله تحرك وصلني نجمع حوايجي\n\n\nوصلو للدار دخلات للبيت معصبة وبدات كتجمع فحوايجها\n\nرنيم: مالها داخلة معصبة شنو واقع\n\nسفيان: لقيت واحد الحمار كيهضر معاها وهي عاجبها الحال.. وفاش هضرت معاها قالتلك غادي تستاقل ودبا باغة تجمع حوايجها ترجع للمغرب\n\nرنيم: عبرات عليك\n\nسفيان: واش انا كنعاودليك ونتي كتشفاي فيا\n\nرنيم: سير دبا اعتارفليها وتهنا\n\nسفيان: مستحيل\n\nرنيم: (جراتو من يديه) دخل اعتارفليها ولا معمري نعاود نهضر معاك... حلات الباب دفعاتو وسدات الباب\n\nاكرام: (كانت كتجمع حوايجها شافتو وهي تخنزر) شنو باغي\n\nسفيان: ممم سمحيلي\n\nاكرام: لا ممسموحش.. رجعات كتجمع وهو يقربليها شدها من خصرها ودورها\n\nسفيان: كنبغيك\n\nاكرام: علاش شادني شكون عطاك الحق ت... قاطعها ببوسة خلاها جامدة فبلاصتها\n\nسفيان: (شاف فيها) اي لوف يو\n\nاكرام: (حطات يديها على فمها) ولد الحرام\n\nسفيان: (تصدم) انا\n\nاكرام: هئ هئ باسني ولد الحرام... خديتي اول بوسة ليا فالحرام \nوااااااااع... دخلات رنيم كتجري لقات سفيان شادها من خصرها وهي كتبكي وتغوت\n\nرنيم: اويلي مالكم\n\nاكرام: (مشات لعندها) هاد ولد الحرام باسني هئ هئ\n\nرنيم: اويلي اسفيان واش انا قلتليك اعتارفليها ولا بوسها\n\nسفيان: (شد راسو) وراه هي لي مكتسمعش.. انا كنقوليها كنبغيك وهي جالسة تخطب عليا وملقيتش شي طريقة نسكتها بها\n\nرنيم: اويلي وتبوسها.... قرب سفيان خرج رنيم ودار لعند اكرام... لي غير شافتو وهي دير يديها فمها\n\nسفيان: (جرها جلسها فوق الناموسية وجلس على رجليه قدامها) سمحيلي مقصدتش \nنبوسك.. المهم انا كنبغيك ومن اول نهار شفتك فيه... نتمنى تعطيني فرصة \nنتعرفو على بعضياتنا كثر.. شنو قلتي\n\nاكرام: (مزنكة) واخة موافقة\n\nسفيان: (باس يديها) شكرا حبيبتي\n\nاكرام: (قلبها كيضرب) الصمت.. وقف ووقفها معاه.. حدر باس راسها وداز لحناكها بجوج باسهم\n\nسفيان: كنبغيك\n\nاكرام: حتى انا\n\nسفيان: حتى نتي شنو\n\nاكرام: (حدرات راسها) كنبغيك\n\nسفيان: (فرح) واش بالصح.. من فوقاش\n\nاكرام: منين خدمت معاك\n\nسفيان: (ضرب راسو) صدقت مكلخ\n\nاكرام: لا مضربش راسك\n\nسفيان: نخرجو هاد الليلة بوحدنا\n\nاكرام: واخة لي بغيتي\n\nسفيان: (باس يديها) اوكي فالليل ونخرجو ياله وجدي راسك... خرج وخلاها حاطة يديها على قلبها وكضحك\n\n\nاكرام دخلات دوشات ووجدات راسها.. غير كملات وهي تسمع الدقان حلات الباب\n\nسفيان: (كيطلع ويهبط) هاد الزين كاامل ديالي\n\nاكرام: (تزنكات) سفياان\n\nسفيان: (حط يديه على قلبو) احح وشحال سميتي طالعة منك زوينة... نعام اروح سفيان\n\nاكرام: (حشمات) الصمت\n\nسفيان: (جرها من خصرها حتى ضربات فصدرو) صافي نخرجو\n\nاكرام: و..واخة...... شدها من يديها وخرجو.. شافتهم رنيم لي كانت جالسة \nكتفرج ابتاسمات ليهم وهما يمشيو............ دازت سيمانة وسفيان واكرام \nعاايشين الحب... اليوم كانت طيارتهم توادعو مع رنيم وخوتها ورجعو \nللمغرب....... دازت عدة أيام تسنيم وشادي كملو امتحاناتهم.. بقات رنيم لي \nعندها هاد النهار سوطنونس... دوزاتها مزيان الحمد لله وهاد الليلة خرجو \nيسهرو هي وكارمن وتسنيم وشادي\n\nتسنيم: مبرووووك عليكم العقبا لياا حتى انا\n\nكارمن: ههههه دبا تشدي حتى نتي الماستر ديالك العام جاي ان شاء الله\n\nتسنيم: ان شاء الله ياربي\n\nشادي: واخييييرا جيت لبوااط\n\nرنيم: ههههههه والله حتى حمق..... دوزو داك النهار وهما ناااشطين وشادي \nعاطيها غيير للشطيح مع البنات.. كيجيو بعض المعجبين عند رنيم يتصورو \nمعاها.......... يوم جديد جالسين فالطيارة بثلاثة والوجهة هي المغرب... مر \nعام بسرعة وتوحشو والديهم.. مر عام على غياب حبيب قلبها.. مر عام وهي \nلازالت تنتظر رؤية مالك قلبها ولو من بعيد...... وصلو بعد عدة ساعات وهما \nفالسماء.. لقاو والديهم كيتسناوهم فالمطار\n\nرنيم: (عنقات باباها) توحشتككك\n\nبابا: حتى انا ابنتي.. كيدايرة لباس عليك\n\nرنيم: حمد الله ابابا.. مشات عنقات ماماها.. توحشتكك اماماتي\n\nماما: حتى انا ابنتي... باستها فحناكها.. كبرتي وزياني تبارك الله\n\nرنيم: هههه الله يخليك ليا اماماتي...... ركبو الطموبيل غاديين كيهضرو \nويضحكو.. والديهم فرحانين وعاد رجعات ليهم ديك اللمعة فعينيهم من بعد \nماشافو ولادهم.. وفرحة بنتهم الكبيرة لي شدات الماستر الثاني.... وصلو \nللدار دخلو حطاتليهم ماماهم العشا.. كل واحد مطيبالو داكشي لي كيبغي.... \nمشا الحال وهما مزالين مجمعين كيهضرو ويضحكو\n\n\nيوم جديد حلات رنيم عينيها فبيتها ابتاسمات وناضت للطواليط قضات حاجتها \nوتوضات.. خرجات صلات صلاتها وهي تنزل للكوزينة.. لقات ماماها كطيب الملوي\n\nرنيم: صباح الخير ماماتي\n\nماما: صباح الخير بنتي.. كيصبحتي\n\nرنيم: مزيان حمد الله ونتي\n\nماما: الحمد لله\n\nرنيم: علاش عدبتي راسك\n\nماما: مكاين حتى عداب راكم ولادي.. وانا موحشاكم بزااف وعارفة كتبغيو تفطرو بالملوي\n\nرنيم: الله يخليك لينا اماما وميحرمناش منك الحبيبة\n\nماما: اميين.... ناضت رنيم صاوبات اتاي والقهوة.. كملات ماماها وبداو كيحطو\n طبلة الفطور.. هبطات تسنيم وشادي مدوخين.. تجمعو على الفطور عاد انضم ليهم\n الاب ديالهم\n\nبابا: صباح الخير\n\nالكل: صباح النور\n\nشادي: ممولفاش ليك ابابا تبقا ناعس تال دبا.. وزعما اليوم الاثنين واش مخدامش\n\nبابا: (ابتاسم) نسيت مقلتليكومش انني دفعت للتقاعد النسبي وشديتو\n\nتسنيم: وااو.. دبا صافي مغتبقاش خدام\n\nبابا: لا\n\nرنيم: احسن حاجة درتي.. منها ترتاح حتى نتا شوية وتقدر دير شي حاجة نتا باغيها\n\nبابا: لقتيني كنفكر هاد الفلوس لي شديت (بعض الشركات كيعطيو مبلغ ديال \nالفلوس بالنسبة لي كيشدو التقاعد النسبي ومكيبقاش يتخلص حتى كيوصل 60عام) \nندير بهم مشروع ولا نشري شي دار ونكريها\n\nرنيم: (بعد تفكير) ويي مزياانة.. هاد العشية نخرجو ونشوفو اش كاين\n\nبابا: واخة..... كملو فطورهم وناضت تسنيم ورنيم جمعو الدار وغسلو \nالماعن......... رنيم عيطات لسفيان لي جا كيجري لعندهم فاش عرفهم فالمغرب\n\nسفيان: (عنقها) توحشتكك الخايبة\n\nرنيم: حتى انا توحشتك.. كيداير سافا واكرام\n\nسفيان: لبااس الحمد لله كلشي بيخير\n\nرنيم: الحمد لله... دخل سفيان سلم على شادي وتسنيم وماماها والاب عادل... انضم للغذا.. جلس سفيان مع رنيم كيتوشوشو\n\nرنيم: صافي احسن مكان هي هاديك... هاد العشية لغي مواعيدك باش تكون معانا\n\nسفيان: عندي موعد مع اكرام\n\nرنيم: لغييه اسيدي راها خدامة معاك وكتشوفها كل نهار.. وحتى الغذا وسيرو تحابو بيناتكم فالحرام يخخ\n\nسفيان: بزااف عليك... انا عوال نسولها فوقاش نمشي نخطبها\n\nرنيم: هاي هااي هادشي كامل واقع من مور ظهري\n\nسفيان: هههههه هادشي لي كاين هاد الساعة\n\nشادي: ناااري مكتقداوش\n\n\nوصلات العشية وهما يخرجو بربعة.. سفيان ورنيم ووالديها\n\nبابا: فين غاديين\n\nرنيم: مفااجأة..... شدو الطريق ومن بعد عدة دقائق توقفات الطموبيل قدام \nالفيلا لي كانت حدا الفيلا دسفيان.. كان شخص فانتظارهم... هبطو من \nالطموبيل.. رنيم تحشات بين ماماها وباباها وبقاو غاديين\n\nرنيم: ان شاء الله الى عجباتنا هاد الدار هي لي غنشريو\n\nماما: اشمن دار هادي راها فيلا وغاتكون بشي ثمن غالي\n\nبابا: ياله زيدي نرجعو للدار\n\nرنيم: (ضربات رجليها فالارض) والله منخرج ليكم من هنا حتى نشوفوها.. شافو \nفبعضياتهم وداروليها خاطرها... دخلو للفيلا وبدا مولاها كيوريهم.. كان \nالتحت عبارة عن صالونات كبار ومفتوحين على بعضياتهم بطريقة زوينة.. دخلو \nللكوزينة لي كانت كبيرة ومضوية.. كان عندها باب كيخرج للجردة.. عينين \nماماها تحولو لقلوبا... خرجو للجردة كانت رائعة وعندها بيسين.. رجعو دخلو \nوطلعو للفوق لي كان عبارة عن بيوت زوينين ومضويين\n\nرنيم: (جلسات فالارض) انا عجباتني والله منخرج من هنا حتى نشريوها\n\nبابا: (خنزر فيها) نوضي\n\nرنيم: (خافت) لاء\n\nسفيان: (حابس الضحكة) خليونا نتفاهمو على الثمن ومن بعد نقررو\n\nرنيم: اه اه\n\nبابا: (نوضها وهضر بشوية) واش سحابليك داك شوية دالفلوس لي خديت اتخليني نشري هاد الفيلا.. راه غيكون الضوبل ديال الفلوس\n\nرنيم: ياك بعدا عجباتك\n\nبابا: (تنهد) اه زوينة ولكن..\n\nرنيم: (قاطعاتو) وحتى ماما عجباتها الدار.. وصافي ابابا متعقدش الامور وخلينا ناخدوها\n\nبابا: داكشي لي فبالك مغاديش يوقع\n\nرنيم: وشنو لي فبالي\n\nبابا: نتي لي باغة تخلصيها\n\nرنيم: (حركات راسها بالايجاب) اه\n\nبابا؛ اوا لا.. غير الى بغيتي تشريها لراسك مغادي نزيدك غير الصلاة على النبي\n\nرنيم: فلوسي هما فلوسك.. وبلا بيك مكنتش غنوصل لهادشي.. وبلا ثقتك مكنتش \nغنكون هكا... هادشي كامل وقع بسبابك نتا.. وهاد الفيلا غتكون بسميتك نتا \nوماما.. حيت نتوما اكثر وحدين تستاهلو... سمعني ابابا مبغيتش تكون عندك \nحساسية من هادشي ديال انا نشري ولا نتا تشري.. انا بنتك يعني مكاينش فرق \nبيناتنا\n\nبابا: مي انا لي غادي نتكلف بفراشها\n\nرنيم: (بفرحة) صافي واخة\n\nماما: (فرحانة) الله يرضي عليك ابنتي\n\nرنيم: امييين... اتافقو على الثمن وبعد يومين تمت اجراءات شراء الفيلا \nالحمد لله... ودبا كيمشيو بخمسة بيهم يختارو فراش الدار والاب هو لي تكلف \nوخلص كلشي\n\n\nبعد تفكير قررو انهم يبيعو دارهم القديمة احسن من انهم يواجهو مشاكل مع \nالكراية... كراو محل كبير وشراو تجهيزات الكوزينة.. هذا هو المشروع لي غادي\n يخدم فيه الاب ديالها... بقاتلو فلوس قليلة حطها فالكونط ديالو.. قررو \nيعرضو على العائلة بمناسبة الدار الجديدة... تعاون هو ورنيم وشراو كاع \nداكشي لي خاص وشافو جوج عيالات هما لي يطيبو... وصل اليوم فين غتجي \nالعائلة.. ناضو الصباح قادو الدار وجاو العيالات لي كانو متافقين معاهم.. \nبداو كيوجدو الغذا والبنات طلعو دوشو وحتى ماماهم... قادو شعرهم ولبسو \nالقفاطن.. ماماهم حتى هي لبسات قفطان ودارت الحجاب ديالها... هبطو لتحت \nوماماها بدات كتوجد اتاي وتسنيم ورنيم كيقادو الكاطو فالطبسيل.. سمعو الباب\n تحل وهما يخرجو.. دخلات العائلة وعينيهم كيدورو فالمكان\n\nماما: (بابتسامة) مرحبا مرحباا بيكم\n\nسعاد: (سلمات عليها) مبروك عليكم الدار الجديدة\n\nماما: الله يبارك فيكم... داز روتين التسلام.. ورنيم كتهضر وضحك مع خالتها امينة\n\nامينة: توحشتك ابنتي غبرتي علينا نتي وخوتك\n\nرنيم: راك عارفة اخالتي غير مع القراية والخدمة\n\nامينة: الله يعاونك ابنتي راه اميمة متبعة اخبارك\n\nرنيم: فينها ديك الخايبة توحشتها بزاااف\n\nامينة: مجاتش راها مريضة شوية مي قالتليك غادي تجي قريب لعندكم قبل ماتسافرو\n\nرنيم: ويي غير تجي نخرجو مجموعين راه حنا موحشينها\n\nامينة: واخة ابنتي دبا نقولهاليها.... رنيم جمعات ابتسامتها فاش شافت حمزة.. ياله نخليك نمشي نشوف ختي\n\nرنيم: واخة اخالتي... قربليها حمزة بغا يسلم عليها بالوجه وهي تبعد ومداتلو يديها\n\nحمزة: احم كيدايرة سافا\n\nرنيم: حمد الله\n\nحمزة: احم بغيت نعتاذر منك\n\nرنيم: علياش\n\nحمزة: على كلشي\n\nرنيم: اعتاذرك غير مقبول.. جات تمشي وهو يشدها\n\nحمزة: انا ندمان\n\nرنيم: نتا حاولتي تغتاصبني واش عارف شنو معناها.. وباش كملتيها حاولتي تغتاصب ختي ونتا عارف تسنيم هي نور عينيا\n\nحمزة: سمحيلي بزااف وغادي نعتاذر حتى من تسنيم\n\nرنيم: بلا ماتمشي عندها هي رجعات كتخاف منك.. دونك عفاك خلي هاد الليلة دوز مزيان\n\nحمزة: احم واخة سمحيلي.... مشا حمزة دخل عند العائلة ورنيم مشات \nللكوزينة... دخل سفيان هاز الميكات فيديه واكرام من موراه حتى هي هازة\n\nسفيان: هانتي الالة هاهو الديسير\n\nرنيم: شكرا الله يخليكم ليا... خرج سفيان وتعاونات هي واكرام مسحوه وقادوه فالطباسل\n\nرنيم: اوا فوقاش غيجي داك كحل الراس يخطبك\n\nاكرام: هداك سفيان حبيبي ماشي كحل الراس\n\nرنيم: هاي هااي على البنت سمحيلينا\n\nاكرام: (ضربات شعرها) ماشي مشكل.. السيمانة الجاية غادي يجي.. ياك غتجي معاه حتى نتي\n\nرنيم: وي ضروري راه خويا هداك خاصني نكون معاع فنهارو\n\n\nسفيان وشادي تكلفو يحطو الغذا للرجال ورنيم وتسنيم واكرام تكلفو بالعيالات.... حطو ليهم فنفس الوقت وتجمعو كياكلو\n\nمليكة: اوا ارنيم دبا عندك 26 مزال مجابليك الله شي عريس\n\nرنيم: (ببرود) حتى يتزوجو حفايدك عاد نشوف راسي\n\nاكرام: ههههههههههه ضحكتيني... مليكة معجبهاش الحال وتزيرات\n\nسعاد: اوا راه 26 عام.. راك كبرتي وقربتي تولي بايرة ههههه\n\nامينة: لا بالعكس بنت ختي مزالة صغيرة وزوينة الله يحفظها لوالديها.. ودبا تلاقا بالرجل لي يستاهلها ان شاء الله\n\nفاطمة: منظنش راها فلتات خويا واحسن رجل يقدر يصونها.. شافت رنيم فمراتو لي حدرات راسها\n\nرنيم: حشمي شوية هاهيا مراتو حداك.. احتارميها\n\nفاطمة: (بعدم اهتمام) ومالو راه الشرع عطاه ربعة\n\nرنيم: هي نوضو نقلبو مراة لراجلك.. اش بانليك\n\nفاطمة: الصمت\n\nرنيم: خاصك تحتارميها راها مراة خوك وام لولاد خوك.... كلشي سكت وكملو \nماكلتهم... كملو وناضو جمعو داكشي.. حطو اتاي عوتاني ودوك العيالات ناضو \nغسلو الماعن... رنيم كانت جالسة فالجردة وشادة تليفونها حتى وقف قدامها \nحمزة\n\nرنيم: بغيتي شي حاجة\n\nحمزة: بغيتك تسامحيني\n\nرنيم: (بعد تفكير) الى بغيتي نسامحك احتارم مراتك وبغيها\n\nحمزة: كيفاش\n\nرنيم: وحنا كنتغذاو ختك بقات كتقول شي هضرة مخاصهاش تقال وجرحات مراتك... \nلي معارفش نتا وعائلتك بلي مراتك بنت الناس عرفتي علاش.. حيت بقات معاك وخا\n درتي داكشي كامل متخلاتش عليك.. مراتك راها ام لولادك.. نتوما كونتو عائلة\n وباش ولادك يطلعو مزيانين خاصهم يترباو فجو زوين.. ميلقاوش امهم محكورة \nوغير ساكتة\n\nحمزة: (بعد صمت) عندك الحق\n\nرنيم: وباش تعرف واحد الحاجة نتا مكتبغينيش انا متاكدة.. نتا فقط دخلتيني \nفراسك وبغيتيني نكون ليك باي طريقة.. وانا معمري غادي نكون ليك داكشي علاش \nحاول تبغي مراتك ووقف بجنبها ومتخليش عائلتك يكرفسوها... وقفات.. نتمنى \nتفكر فهضرتي مزيان والله يعاونك..... مشات وخلاتو جالس كيخمم... جات تدخل \nوهي تلقا مرتو كتشوف فيها.. تقدمات جيهتها\n\nرنيم: سلام\n\nنادية: وعليكم السلام\n\nرنيم: انا بنت عم راجلك وكوني متاكدة انني معمري غادي نكون كثر من بنت \nعمو... نتي باينة عليك ضريفة وبنت الناس وبغيت نطلب منك طلب.. معمرك تخلي \nشي حد يطلع فوقك وديك لوستك وقفيها عن حدها\n\nنادية: (دمعو عينيها) منقدرش حمزة يقدر يضربني\n\n\nرنيم: (تنهدات) اجي معايا.. شداتها من يديها وجراتها غادية باتجاه حمزة لي كان جالس.. جلسو قدامو شاف نادية وبقا غير كيشوف\n\nرنيم: اعتاذر منها\n\nحمزة: علاش\n\nرنيم: هي اكثر وحدة تستاحق اعتذارك.. شوف عينيها كيفاش حومر من هضرة ختك لي\n سمماتها... ياله نخليكم دبا..... ناضت وخلاتهم بجوج.. حمزة بقا كيشوف فيها\n وناض قربليها\n\nحمزة: مالك\n\nنادية: والو\n\nحمزة: وعلاش عينيك حومر\n\nنادية: (بداو دموعها كيطيحو) هئ هئ.... اول مرة يشوفها كتبكي هكا.. بقات \nفيه حتى دمعولو عينيه مد يديه وعنقها.... كان اول مرة يعاملها بهاد \nالطريقة.. طلقات العنان لدموعها وفشات قلبها فالبكا.. خلاها على خاطرها حتى\n سكتات... مسحليها دموعها\n\nحمزة: يااه صدقتي بكاية وانا مفخباريش\n\nنادية: (كتشهق) الصمت\n\nحمزة: صافي انادية براكة وخلينا نهضرو\n\nنادية: و..واخة\n\nحمزة: ياله قوليلي شنو قالتلك فاطمة حتى بكيتي هكا\n\nنادية: سولني شنو لي مقالتش\n\nحمزة: ياله فشي عليا قلبك\n\nنادية: هي ديما مقللة من قيمتي.. وكون غير كانت بيناتنا ماشي مشكل هي كتعمد\n تحرجني قدام الناس.. بحال دبا فاش كنا كنتغذاو قالت قدام الناس كاملين \nومكانتش غير ماماك ومراة عمك.. راه كانت خالة رنيم ومراة خال رنيم وبناتهم \nوكانو شي عيالات اخرين.... وقالت بلي رنيم فلتات رجل بحالك.. فاش قاتليها \nرنيم بلي هاهيا مراتو حداك احتارميها.. قالتليها هو عطاه الشرع ربعة\n\nحمزة: ممم واخة\n\nنادية: وحتى نتا\n\nحمزة: مالي انا\n\nنادية: مكتحتارمنيش قدام عائلتك.. ويلا كنتي معصب كتجي ضربني.. وحتى ماماك مكتحتارمنيش وكتحكر عليا فالشغل ديال الدار\n\nحمزة: كنعتاذر منك على اي حاجة خايبة درتهاليك.. وكنواعدك انني غادي نتبدل ونديها فيك نتي وبنتنا\n\nنادية: (بفرحة) واش بالصح\n\nحمزة: اه.. سمحتيلي\n\nنادية: انا اصلا مسامحاك بلا ماطلبها\n\nحمزة: (باسليها راسها) نتي بالصح بنت الناس... وقفات عليهم فاطمة\n\nفاطمة: فينك نتي من قبيلة وانا كنقلب عليك\n\nنادية: (شافت فحمزة وعاودات شافت فيها) اش بغيتي\n\nفاطمة: بنتك كتبكي ونتي جالسة هنا فالجردة كتفوجي\n\nنادية: ونتي سوقك.. ياك بنتي هاديك انا بغيت نخليها تبكي\n\nفاطمة: اش هاد الاسلوب كتهضري بيه معايا.. حمزة شوف مرتك كيفاش كتهضر\n\nحمزة: وراه عندها الحق.. هاديك بنتها نتي اش مشاليك... بقات كتشوف فيهم مفقوصة ورجعات\n\n\nدازت العشية وكلها معامن مجمع حتى الليل وتعشاو وناض كل واحد مشا نعس فجهة.. اكرام وتسنيم ورنيم تجمعو فبيت وحدة\n\nرنيم: الناس قربو يتخطبو\n\nاكرام: هههه ناااري متفكرنييش ياختي راني مخلووعة\n\nرنيم: مالك واش عرسك.. راه غير خطوبة عادي داكشي\n\nتسنيم: مبروك عليك اختي\n\nاكرام: الله يبارك فيك والعقبة ليكم\n\nتسنيم: لا اختي انا مبغاش.. خليتلكم الزواج\n\nاكرام: ممم هاحنا غنشوفو..... بقاو مجمعات حتى داتهم عينيهم ونعسو... عند نادية وحمزة لي كانو متكيين فبيت عطاتوليهم رنيم..\n\nحمزة: (عنقها من اللور) ياكما عييتي\n\nنادية: (مبتاسمة) لا اصلا مدرت والو باش نعيا\n\nحمزة: (دورها لعندو) معمري قلتليك شعرك لونو زوين\n\nنادية: (تزنكات) شكرا\n\nحمزة: (دوز يديه على وجهها) ههه كتحشمي مني\n\nنادية: تصبح على خير.. دارت وهي كضحك وقلبها كيضرب حتى حسات بقبلة تطبعات فعنقها الشيء لي خلاها تبورش\n\nحمزة: (همس فودنيها) بونوي... دور يديه على خصرها وجبدها لعندو ونعسو... \nلاول مرة ينعسو بديك الطريقة بكثرة ماكانت فرحانة بتعاملو الجديد مقدراتش \nتغمض عينيها.. بقات حالة عينيها كتشوف فيديه لي مدورينها... دارت لعندو \nلقاتو نعس حطات يديها على وجهو وقربات منو.. طبعات قبلة صغيرة على شفايفو \nوتحشات فيه ونعسات... حل عينيه وهو يبتاسم ورجع نعس... يوم جديد فاقت رنيم \nهي اللولة دخلات توضات وصلات صلاتها.. لبسات بيجامة مستورة ونزلات.. لقات \nماماها وخالتها امينة كيوجدو الفطور\n\nرنيم: صباح الخير\n\nالكل: صباح النور\n\nامينة: رتاحيتي ابنتي\n\nرنيم: اه الحمد لله اخالتي ونتي\n\nامينة: مزياان الحمد لله... انضمات ليهم وتعاونو حتى وجدو الفطور... فاقت \nالعائلة وتجمعو فالصالون.. تجمعو على الفطور كملو وناضو بغاو يمشيو... \nتوادعو معاهم\n\nنادية: شكرا اختي على كلشي.. وهاد الخير لي درتي فيا معمري نساه\n\nرنيم: متقوليش هكا انا مادرت والو انا غير حليتلو عينيه باش يشوف الكنز لي \nمعاه... ونوصيك تهلاي فراسك وفراجلك وفبنتك.. متديها فحتى واحد وماتفقسيش \nراسك ولي عصباتك قوليهالو وكوني اكيدة غادي يشدليك حقك\n\nنادية: واخة شكرا بزااف\n\nرنيم: (عطاتها ورقة) هاد الورقة فيها النماري ديالي.. دالمغرب وكندا فوقما \nحتاجيتي شي حاجة متردديش انك تعيطيلي ويلا كانت فاستطاعتي راه غنساعدك\n\nنادية: (باستها) شكراا.... كلشي مشا ودخلو للدار تعاونو بيناتهم حتى جمعو \nالفيلا ورجعات كيف كانت... مشات تسنيم وجدات غذا خفيف تجمعو كلاو وهما \nيتلاحو تكاو\n\n\nبعد عدة ايام وصل اليوم فين غتمشي رنيم مع سفيان باش يخطبو اكرام... لبسو \nحوايجهم ومشات ركبات معاه هو ووالديه.. مسافة الطريق ووصلو لطنجة.. بعد \nدقائق من شرح اكرام الطريق لسفيان وصلو.... حلاتليهم اخت اكرام الباب\n\nشيماء: مرحباا بكم\n\nام سفيان (منى): يرحب بيك الخير ابنتي.. بسم الله..... دخلو للدار تعرضاتليهم ام واب اكرام سلمو عليهم وجلسو فالصالون\n\nاب اكرام: مرحبا بيكم\n\nاب سفيان: يرحب بيك الخير\n\nمنى: فيناهيا عروستنا\n\nام اكرام: هاهيا جاية.. شيماء سيري عيطي لختك..... جات اكرام حشمانة وعينيها فالارض.. سلمات عليهم ووصلات لعند سفيان شدها مابغا يطلق\n\nاكرام: (من تحت سنانها) طلق اولد الحرام\n\nسفيان: (حابس الضحكة) لا\n\nرنيم: (ضحكوها) طلق منها.. قرصاتو فجنبو عاد طلقها\n\nسفيان: (كيحك) اححح يديك مسمومة\n\nرنيم: راه واقيلة والديكم حداكم ونتا مكتحشمش\n\nسفيان: مالي اش درت\n\nرنيم: صافي سكتنا.... بداو الاباء كيهضرو وكلشي ساكت ومتبعليهم من غير جوج \nجالسين يتغامزو.... ورنيم حاضية الديكور وكضحك.. اما شيماء هازة تيلفونها \nمرة تشوف فيه مرة تشوف فرنيم....... دازت الهدرة الاعتيادية وخطبو اكرام \nلسفيان.. فرحانين ومقادهم حال.. كانت اكرام حادرة راسها حتى نغزاتها ختها\n\nاكرام: مالك اش بغيتي\n\nشيماء: شوفي سبحان الله كتشبهليها\n\nاكرام: شكون هادي\n\nشيماء؛ خت خطيبك كتشبه لهاد المغنية\n\nاكرام: (شافت التصويرة) ههههه وراه هي هاديك\n\nشيماء: (بالغوات) ا لا متقوليهااش\n\nاب اكرام: (خنزر) ماالك\n\nشيماء: (شافت فرنيم) شنو سميتك اختي\n\nرنيم: رنيم\n\nشيماء: واهياا ناري\n\nام اكرام: مالك واش تسطيتي سيري لبيتك\n\nشيماء: (ناضت عنقاتها) انا فرحاااانة حيت تلاقيتك.. انا من المعجباات ديالك وحافضة اغانيك كلها\n\nرنيم: ههههههه شكرا احبيبة.. مكانتش فخباري اما نقول لاكرام تجيبك لعندي من شحال هادي\n\nشيماء: هاديك راها مسمومة.. عفاك خلينا نتصورو نفقص بيهم البنات\n\nرنيم: ههههه واخة ياله اجي.... جلسو كيتصورو ووالدين اكرام مفاهمين والو\n\nام اكرام: شكون هادي ا اكرام\n\nاكرام: راها مغنية\n\nام اكرام: ااه وشنو كتغني نشوف واش سامعاليها\n\nاكرام: لا هي كتغني غير لونجلي وعايشة فكندا\n\nام اكرام: ااه هكاك..... شيماء جلسات وبوسطات التصاور فالفايسبوك \nوالانستجرام وسطاتي دالواتساب.... بالزربة تجمعو التعاليق كيسولوها واش \nهاديك بالصح رنيم ولا غير شبه.. بالاخص صحاباتها وبنات الدرب......... دازت\n ديك العشية وتوادعو ياله خرجو وهما يلقاو بزاف دالبنات واقفات قدام الباب\n\nمنى: (بخوف) شنو واقع\n\nشيماء: (دفعاتهم وخرجات) مالكم اش باغيات\n\n\nالكل: جينا نشوفو رنيم\n\nاكرام: ياك ابنت الحرام وحلتي البنت دبا\n\nرنيم: هههه لا عادي... خرجات عندهم رنيم كتصور معاهم ويهضرو ويضحكو.. عجبها\n الحال دوزات معاهم شي نص ساعة عاد توادعو ومشات ركبات..... وصلات للدار \nمعطلة تكات فالصالون\n\nرنيم: عيييت\n\nهناء: وانوضي ابنتي نعسي باش ترتاحي\n\nرنيم: داكشي لي غندير بونوي... ياله وقفات وهي توقف عليها واحد البنت\n\n....: مكاين نعاس هاد الساعة\n\nرنيم: اميمة.. تلاحت عليها عنقاتها.. توحشتك بزاااااف\n\nاميمة: حتى انا توحشتك الخايبة.. سافا\n\nرنيم: حمد الله ونتي\n\nاميمة: سافا حمد الله.. هاي هاي الناس والقفاطن\n\nرنيم: ههههه ياله نطلعو لبيتي نبدل ونهدرو... طلعو بجوج لبيتها.. لبسات \nرنيم بيجامتها ومسحات وجهها من المكياج.. دخلات للطواليط قضات حاجتها \nوغسلات وجهها.. حكات سنانها عاد خرجات... لقات اميمة جالسة فوق الناموسية \nكتسنا مشات جلسات حداها\n\nرنيم: اوا اش كتعاودي\n\nاميمة: غير الخدمة والدار\n\nرنيم: الله يعاونك ياربي.. اوا مكاينش شي بوركابي هههه\n\nاميمة: (بصدمة) شوف شكون كيهضر عليهم ياك نتي مكتحمليش هاد الموضوع... تبدلتي علياا ابنتي ياله حطي خبيزتك\n\nرنيم: هههه مكاين واالو\n\nاميمة: وانا متبعاك ومعمري شفت شي بوركابي معاك مي دبا شفت تيليفونك ولقيت واحد البوكوص فن ياختي.. ياله هضري\n\nرنيم: (بحزن) تفارقنا\n\nاميمة: سمحيلي حيت فكرتك\n\nرنيم: عادي ولفت\n\nاميمة: دبا تعرفي على شي حد ينسيك فيه\n\nرنيم: مكنظنش.. اوستن اول حب وغيبقى حبيبي واخة متفارقين\n\nاميمة: سميتو اوستن يعني ماشي مسلم\n\nرنيم: لا وداكشي علاش تفارقنا\n\nاميمة: يكون خير مكتعرفيش ربي شنو مخبيلك\n\nرنيم: ونعم بالله... ياله قلبي الموضوع\n\nاميمة: احم قريبا غادي نتخطب\n\nرنيم: ههههه اووه.. ياكما العوج ديال كرم\n\nاميمة: (ضرباتها) بزااف عليك هداك راه حبيبي نتي هي العوجة\n\nرنيم: يااك لمك.. ربي قوليلي من فوقاش ونتي معاه\n\nاميمة: منين كنا فالباك هههههه\n\nرنيم: ايييه الالة وعمر طوييل هدا\n\nاميمة: وي بالصح\n\nرنيم: اوا الله يسهل عليك اختي ويفرحك\n\nاميمة: ياربي امين ولك بالمثل\n\nرنيم: اميين.... بقاو مجمعات حتى نعسو\n\n\n#في_مكان_اخر\n\nفي مستشفى هناك فتاة نائمة.. وجه ملائكي رغم الجروح لي فيه وشعرها الطويل \nالحريري مليوح جنبها... تحل الباب ودخلو 2 دالناس خربو الهدوء لي كانت \nعايشة فيه البنت.. فيقوها غير شافتهم وهي تلاح على ماماها كتبكي\n\nالام: (دفعاتها) واش بالصح داكشي لي قال الطبيب.. نتي تغتاصبتي\n\n....: هئ هئ اه اماما\n\nالام: (جراتها من شعرها) وكتقوليها بوجهك حمر الكلبة\n\nالاب: (جبدها لعندو وصرفقها) بغيتي توسخي السمعة ديالنا ابنت الحرام\n\nالام: (دارت يديها على راسها) صحاباتي لي فالجمعية يسمعو هادشي يديروني ضحكة بيناتهم.. معمري نسامحليك ابنتي على هادشي\n\nالاب: هادي مخاصهاش تبقا هنا\n\nالام: وفين غتمشي بغيتي ديرلينا شي فضيحة كثر من هادي\n\nالاب: المهم تبعد على المغرب.. واش عارفة انا ياله وزير جديد الى تسمع هاد \nالخبر غادي يمشيلي كلشي.. خرجو الوالدين وخلاو بنت مزالة صغيرة منهارة.. \nبلاصة مايواسيوها ويحاولو يعرفو شكون هاد الحيوان لي اعتدى عليها.. همهم \nفقط كلام الناس والسمعة ديالهم... بقات كتبكي حتى نشفو عينيها.. الالم كتحس\n بيه فجسمها كامل... غمضات عينيها كتحاول تنعس باش متحسش الحريق..... داتها\n عينيها حتى فاقت عوتاني على نفس الوجوه\n\nالاب: ياله نوضي تحركي\n\n....: (بخوف) فين\n\nالام: للموصيبة لي ضربك.. واتحركيي...... ناضت ورجليها كيترعدو.. الالم من تحتها بزاااف مقداش تحرك.. دموعها كينزلو\n\nالاب: (لاح عليها الحوايج) لبسي هادشي... خرج وخلاها كتلبس بعد دقائق دخل عندها\n\nالاب: (جرها من يديها) ياله تحركي\n\n....: ايي مقداش نتحرك ابابا هئ هئ.... مشا عيط لواحد الكارد جا هزها \nوخرجو.. ركبات فطموبيل بوحدها مع لي كارد ومشات... بقات كتبكي وغير كتفكر \nلحظة اغتصابها كتزيد تبكي... توقفو فالمطار\n\n....: فين غاديين\n\nالكارد: انسة غادي نمشيو انا وياك لفرنسا.. متخافيش الواليد ديالك قادليك \nالامور كولها...... اكتفت بالصمت ونزلات كتمشى بشوية وكتحس بالموس كيتغرس \nفيها من التحت\n\n#رنيم\n\nفي المطار جالسة حدا والديها وخوتها\n\nماما: غادي نتوحشكم بزااف\n\nرنيم: حتى حنا اماما.. كون غير بغيتو تمشيو معانا غادي نكون فرحاانة\n\nبابا: لا معندنا مانديرو تما.. ونتوما كل عطلة اجييو\n\nتسنيم: ويي ضروري ابابا\n\nشادي: انا غادي للحمام ونرجع\n\nرنيم: واخة مي متعطلش..... مشا شادي هاز تيليفونو كيلعب بيه بيدو.. دخل \nللحمام قضا حاجتو وخرج.. راجع لعندهم حتى بانتلو بنت في غاية الجمال.. \nشعرها لي طايح على كتافها وجسمها الرقيق... هزات راسها وشاف عيونها الحومر \nوحناكها حتى هما.. انتابه لمشيتها البطيئة وباين عليها الالم.... بقا واقف \nكيشوف فيها حتى مبقاتش كتبان وهو يرجع لعائلتو\n\n\nتوادعو مع عائلتهم فاش وصلات طيارتهم ومشاو ركبو... شادي بقا تفكيرو مع \nالبنت لي شاف فالمطار...... بعد ساعات طويلة حطت الطائرة في كندا.. كانت \nكارمن كتسناهم تسالمو وركبو الطموبيل.. مسافة الطريق وصلو للدار... كلها \nدخل لبيتو يرتاح وكارمن رجعات لدارها.......\n\n#فرنسا\n\nدخلات البنت مع الكارد لواحد الدار\n\nالكارد: هانتي هنا فين غادي تسكني.. ها الباك ديالك ووراقيك.. قاليك باباك \nبداي دفعي للجامعات دبا... ها كارط كيشي باش تصرفي.. صافي انا غادي نرجع \nدبا.. بغيتي شي حاجة\n\n....: الصمت\n\nالكارد: (بقات فيه) الله يعاونك ا انسة مريم...... خرج وجلسات مريم كتبكي \nعلى زهرها.. كيفاش والديها مهتاموش بيها ولاحوها.. محاولو حتى يفهمو شنو \nواقع... بقات جالسة فمكانها كتفكر.. كيفاش ياله كانت فرحانة بالباك ديالها \nومحتافلة مع صحباتها حتى تقلبات حياتها فلحظة وحدة...... مرت اشهر وهي \nمكتمشي لحتى بلاصة كتخرج تشري داكشي لي خاصها وترجع للدار.. متسجلات فحتى \nجامعة عاطياها غير للماكلة والنعاس.. حتى من عائلتها معمرها هدرات مع شي حد\n فيهم... ممدة على الارض وكتسمع لموسيقتها المفضلة وهي مغمضة عينيها... بعد\n لحظات هزات تيليفونها ودخلات لليوتيوب.. وبدات كتفرج فالانتيرفيو ديال \nرنيم... عجباتها وجلسات كتقلب على البرامج كاملين لي شاركات فيهم... \nكتسمعليها وكتشوف كيفاش تايقة فراسها... منين بانت رنيم وهي متبعاها وكتسمع\n لأغانيها... دازت ساعات وهي كتفرج فيها حسات بشي حاجة تحركات فيها.... \nناضت هزات مقص ومشات وقفات قدام المرايا ودموعها نازلين\n\n#فلاش_باك\n\nمريم: عفاك خليني نمشي بحالي\n\n....: (شاد شعرها كيشمو) ممم الله كيحمقني شعرك الطويل\n\n#الحاضر\n\nمسحات دموعها وشدات المقص كتقطع فشعرها... بعد مدة حبسات.. شعرها وصل \nتقريبا حدا ودنيها.. حدرات راسها وشافتو مليوح حدا رجليها... هبطات جمعاتو \nومشات لاحتو... من بعد هاد الحركة لي دارت حسات نوعا ما بالراحة\n\n#كندا\n\nمرت اشهر ورنيم خدامة وفنفس الوقت كتقرا سنة اولى دوكتوراه.. كانت خارجة حتى تعرض ليها شخص\n\n...: سلام\n\nرنيم: سلام\n\n....: (بالعربية) انا طارق فايتك غير بعام داير نفس تخصصك فالدكتوراه ومتبع اغانيك\n\nرنيم: ااه متشرفين موسيو طارق\n\nطارق: المهم هادي شحال وانا كنشوفك واليوم تشجعت وجيت لعندك\n\nرنيم: (بابتسامة) وي مرحباا.. كنفرح فاش كنلقا عندي معجبين\n\nطارق: (حك راسو) ممم نقدرو نكونو ديزامي\n\nرنيم: احم وي داكوغ.. مي نخليك دبا عندي شي شغل\n\nطارق: اوك الله يعاونك\n\nرنيم: امين.... مشات ركبات طموبيلتها وكسيرات اما طارق بقا متبعليها \nالعين....... دازو ايام واصرار طارق على ان يكون صديقها تقبل.. وفعلا رجعو \nاصدقاء... كان كيساعدها بعد المرات فقرايتها والاهم انه محتارمها ومعمرو \nفات الحدود معاها\n\n\nاليوم الاحد رنيم عرضات على طارق للدار... كانت كتوجد الغذا حتى جات عندها تسنيم\n\nتسنيم: نعاونك فشي حاجة\n\nرنيم: لا صافي قربت نكمل.. سمعو الدقان.. سيري حلي الباب\n\nتسنيم: اوك... مشات حلات الباب\n\nطارق: (طلع فيها وهبط) سلام دار رنيم ياك\n\nتسنيم: اه.. نتا طارق\n\nطارق: وي\n\nتسنيم: تفضل... دخل وسدات الباب.. داتو للصالون.. هاهيا رنيم شوية وتجي\n\nطارق: (بابتسامة) اوك\n\nتسنيم: (دخلات للكوزينة) هاهو جا سيري عندو انا نكمل عليك\n\nرنيم: واخة.... مسحات يديها ومشات لعندو.. اهلا طارق كيداير سافا\n\nطارق: حمد الله ونتي سافا\n\nرنيم: سافا حمد الله.. اوا اش كتعاود\n\nطارق: والو.. راك عارفة غير الروتين\n\nرنيم: وي داكشي لي كاين.... استمر حديثهم لمدة قصيرة وناضت كتحط الغذا هي \nوتسنيم.. اما طارق كان متبع حركات تسنيم... ناضو جلسو وهو ينزل شادي ياله \nفايق من النعاس\n\nرنيم: كنعرفك هدا خويا شادي وهادي ختي تسنيم\n\nطارق: متشرفين\n\nرنيم: ياله تغذاو... بداو كياكلو وبالزربة شادي اندامج مع طارق وعطاوها غير\n للهدرة والضحك.. وكانت معاهم حتى رنيم من غير تسنيم لي كانت ساكتة \nوكتاكل.. طارق مرة مرة كيشوف فيها.. جدباتو شخصيتها الهادئة....... دوز \nمعاهم العشية كاملة مي غير مع رنيم وشادي اما تسنيم مبقاتش بانت منين سالاو\n الغذا... توادعو ومشا فحالو....... يوم جديد كانت تسنيم خارجة من الجامعة \nغادة لطموبيلتها حتى وقف عليها شخص هزات راسها وشافتو\n\nطارق: اهلا انسة تسنيم سافا\n\nتسنيم: حمد الله ونتا\n\nطارق: بيخير.. غادية للدار\n\nتسنيم: وي\n\nطارق: اجي نوصلك\n\nتسنيم: شكرا مي عندي طموبيلتي\n\nطارق: ن...\n\nتسنيم: (قاطعاتو) ياله باي.... مشات وخلاتو واقف.. اما هي ركبات طموبيلتها وكسيرات فاتجاه دارها\n\n\nيتبع"
  },
  {
    "id": "5",
    "title": "لأني أنثى الجزء السادس",
    "desc": "\nمرت شهور وعلاقة رنيم بطارق توطدات وعاوداتلو على اوستن... اما محاولاتو مع\n تسنيم باش يخرج معاها ولا غير يتجمع معاها كلها فشلات... هاد النهار جا \nوهو مصمم غادي يهدرو.. داز نيشان لطموبيلتها فشليها الروايض وهو يرجع \nلطموبيلتو... خرجات تسنيم ركبات طوبيلتها مي تفقصات فاش عرفات الروايض \nمفشوشين.. ملقات مدير وخرجات بغات تشد طاكسي.. وقف عليها طارق\n\nطارق: اهلا تسنيم\n\nتسنيم: سلام\n\nطارق: اش كديري هنا\n\nتسنيم: كنتسنا شي طاكسي\n\nطارق: ياله انا نوصلك\n\nتسنيم: لا ب...\n\nطارق: (قاطعها) ياله زيدي... طلعات تسنيم دارت السمطا وهو يكسيري.... احم كيغادة مع القراية\n\nتسنيم: مزيان حمد لله هاد الساعة\n\nطارق: الحمد لله... نمشيو نشربو شي كافي\n\nتسنيم: لا خاصني نرجع للدار بكري\n\nطارق: اوا صافي نشربوها تما\n\nتسنيم: (افف ولصقة هدا عوتاتي) اوك..... بعد دقائق توقفو قدام الدار.. دخلو\n ومشات هي نيشان للكوزينة كتوجد القهوة... تبعها طارق لقاها كتوجدها وهو \nيبتاسم\n\nطارق: (جلس فالطبلة لي كاينة فالكوزينة) تسنيم\n\nتسنيم: (دارت) وي\n\nطارق: ممكن نسولك\n\nتسنيم: (حطاتلو القهوة وجلسات) وي تفضل\n\nطارق: واش دايرة شي علاقة مع شي حد\n\nتسنيم: كنظن نوع علاقاتنا ميسمحليكش تطرح عليا بحال هاد السؤال\n\nطارق: احم اوك.. ديزولي..... ناض مشا بحالو وبقات تسنيم جالسة كتشرب قهوتها.. حتى دخلات رنيم\n\nرنيم: حبيبة سافا\n\nتسنيم؛ بيخير ونتي\n\nرنيم: حمد الله فين شادي\n\nتسنيم: مبانليش يمكن مزال ماجا\n\nرنيم: لا راه طموبيلتو برا\n\nتسنيم: اوا غتلقايه محشي فبيتو\n\nرنيم: اوك انا نطلع نشوفو.... طلعات رنيم لبيت شادي بغات تحل الباب ولقاتو مسدود\n\nرنيم: (كدق) شادي حل الباب... بعد مدة حلو\n\nشادي: شنو\n\nرنيم: مالك ساد على راسك.. اجي مال عينيك حومر\n\nشادي: لا والو.. غير كنت ناعس\n\nرنيم: اه اوك....... مشات لبيتها بدلات حوايجها وتجمعو على العشا.. كانت رنيم حاضية تصرفات شادي لي معاجبينهاش\n\nكانت رنيم فالدار بوحدها وحتى من طموبيلتها مكايناش... دخل شادي وجلس \nفالصالون... ياله قاد سطر وشمو حتى وقفات عليه رنيم وهي مصدومة من داكشي لي\n شافت\n\nرنيم: اويلي اش كدير\n\nشادي: (تصدم) لا والو اختي... قربات لعندو نوضاتو وبدات كضرب فيه\n\nرنيم: ياولد الحرام رجعتي كتحشش هئ هئ.. اناري اناري اش غنقول لبابا هئ هئ\n\nشادي: (دفعها) هداااي نتي ماشي ماما ولا بابا باش تمدي عليا يدك احتارمي راسك\n\nرنيم: نتا ساكن فداري يعني تحت مسؤوليتي واش فهمتي\n\nشادي: هانا خارج الالة من دارك وربحي بها\n\nرنيم: (وقفات قدام الباب) نتا ماعندك فين تخرج وغتبقا هنايا سمعتي\n\nشادي: (جبدها ودفعها) انا كبرت ومغاديش تحبسيني.... حل الباب وضرب فطارق\n\nطارق: مالك اصاحبي.. شاف رنيم طايحة وكتبكي... رنيم مالك\n\nرنيم: شدو متخليهش يمشي هئ هئ... ناضت لعندو جراتو للداخل... شادي خويا الحبيب متخلنيش عفاك.. سمحلي حيت غلطت فيك\n\nشادي: انا الالة غادي نخلي لك دارك وديري فيها مابغيتيي\n\nرنيم: (كتمسح دموعها) انا غلطت مكانش عليا نقوليك ديك الهدرة سمحليي اخويا عفاك\n\nشادي: (حدر راسو) حتى انا سمحيلي.... جلسو فالصالون\n\nرنيم: من فوقاش ونتا كدير هاد العجب\n\nشادي: الصمت\n\nرنيم: انا مبغاكش ترجع بحال دوك الحشايشية والمدمنين... وباينة ياله بديتي وغادي نديرو جهدنا نتخلصو من هادشي.. ياك اخويا\n\nشادي: (وقف) لا وماشي شغلك\n\nرنيم: (جلساتو) شغلي هدا اشادي شغلي... انا السباب اصلا اناا لي كنعطيك فالفلوس بلا مانعرف اش كدير بيهم هئ هئ\n\nشادي: (كيشوف فيها) الصمت\n\nرنيم: الى والدينا عرفو غادي يمشيو فيها... فكر غير فيهم واش عمرهوم \nخسروليك خاطرك... ياك من ديما لي بغيتيها كيديروهاليك واش بهادشي غادي \nتجازيهم.. شادي خويا عفاك بعد على هادشي.. نتا ولد نقي وخاصك تبقا هكا\n\nشادي: منقدرش منقدرش\n\nرنيم: لا لا غادي تقدر... غادي نتعاونو انا وياك اوك\n\nشادي: اوك..... ناضت قلبات البيت ديالو كلها حتى ملقات والو وهي ترجع لعندو.. داتو لبيتو\n\nرنيم: ارتاح دبا اوك\n\nشادي؛ واخة.... خرجات من عندو ومشات للصالون كتبكي\n\nطارق: رنيم مالك راني مفهمت والو\n\nرنيم: شادي لقيتو كيشم الكوكايين\n\nطارق: (بصدمة) كيفاش\n\nرنيم: اه حتى انا تصدمت\n\nطارق: خاصنا نديوه للمصحة فاقرب وقت\n\nرنيم: لا غادي نحاول معاه غير هنا... نتا عارف بلي الصحافة ديما تابعاني \nالى مشاو عرفو حالة شادي غادي ينشروها فكاع البلايص ومبغيتش يعرف بابا\n\nطارق: (تنهد) واخة لي بانليك.... دخلات تسنيم للدار\n\nتسنيم: سلام.. انتابهات لختها كتبكي... رنييم مالك\n\nرنيم: شادي لقيتو كيتعاطا الكوكايين\n\nتسنيم: (تصدمات) اويلي\n\n\nداز داك النهار عادي ورنيم قلبات كاع القنات لاتكون فيهم شي حاجة... ملقات \nوالو وفاش بغات تنعس سدات الباب بالساروت من بعد ماهزاتلو سوارتو خداتهم...\n يوم جديد فاقت رنيم وجدات الفطور.. جات تسنيم بدات كتفطر ورنيم مشات عند \nشادي\n\nرنيم: صباح الخير\n\nشادي: (بتوتر) صباح الخير\n\nرنيم: ياله اجي تفطر\n\nشادي: لا انا مقديتش.. غادي نخرج دبا مبانوليكش سوارتي عييت منقلب عليهم\n\nرنيم: لا مبانوليش.. واليوم الاحد فين باغي تمشي\n\nشادي: غير ندور شوية وصافي\n\nرنيم: لا الخروج ممنوع هاد الفترة.. وحتى من الجامعة مغاديش تمشي ليها حتى تبرا\n\nشادي: (شدها من يدها وزير عليها) انا ممريضش باش نبقا فالدار.. ونتي ماشي سوقك فيا ومغاديش تحبسيني\n\nرنيم: (صرفقاتو) انا ختك الكبيرة وخاصك تحتارمني... ياله طلق من يدي.... دفعها وخرج مشا للباب لقاه مسدود\n\nشادي: (تعصب) حلوووو الباب\n\nرنيم: لا الباب مغاديش يتحل<\n\nشادي: (لصقها فالحيط وقجها) شكون نتي باش تحكمي فيا\n\nرنيم: (كتحاول تحيد يديه) انا ختك... تسنيم جات فاش سمعات الصداع وهي تصدم فاش شافت داك المنظر\n\nتسنيم: (كتجبد شادي) طلق من ختك الحمار.... بقا مدة عاد طلقها طاحت نيشان \nللارض كتكحب.. سمعو الصونيط ياله بغات تسنيم تشوف شكون وشداتها رنيم\n\nرنيم: كح كح لا متحليش الباب\n\nشادي: وااا بغيت نخرج اعباد الله.. اش دخلك فيا نتي واش سوقك..... كيحك \nيديه ووجهو وهو كيدور ويتمتم... تسنيم مقداتش تصبر وبدات كتبكي\n\nتسنيم: (عنقات شادي) خويا هئ هئ عفاك رجع كيف كنتي\n\nشادي: (دفعها) مالي دبا انا راني بيخير.. نتوما لي باغيين تمرضوني....... \nرنيم مشات حلات الباب فاش وصلها ميساج من طارق بلي هو لي فالباب... حلات \nالباب ياله شادي جبدها وبغا يخرج حتى عطاه طارق بونية للوجه وطاح للارض... \nسدو الباب\n\nطارق: شوفي راه ضروري يمشي للمصحة ولا غادي يقتلكم\n\nرنيم: (شادة فعنقها) عندك الحق\n\nطارق: انا غادي نهضر مع واحد الصديق خدام فمصحة للمدنين باش يبقا الامر سري ومتعرفش الصحافة\n\nرنيم: واخة..... تعاونو خرجو شادي وهو شبه سخفان حيت الدقة جانو فالنيف... \nجلسات حداه رنيم وتسنيم جلسات القدام...... بعد عدة دقائق توقفو قدام \nالمصحة.... دازو الاجراءات وشدوه.. جلسات حداه رنيم\n\nرنيم: سمحلي اخويا مي احسن حل هو هدا\n\nشادي: انا معمري غادي نسامحك.. انا كنكرهك سمعتيني كنكرهك... تسنيم كانت \nبرا كتسناهم وكتبكي على خوها حتى حسات بشي حد عنقها... دفعاتو وهي تلقا \nطارق\n\nطارق: متخافيش.. خوك غادي يبرا فاسرع وقت ويرجع ليكم\n\nتسنيم: ان شاء الله.. هئ هئ..... مد يديه وعنقها وحتى هي بقات متكية على صدرو كتبكي حتى جات ختها وهما يمشيو\n\n\nدازت ايام كحلة على رنيم وتسنيم.. طارق كان واقف معاهم لقاو فيه السند فهاد الغربة.. كارمن فاش عرفات تصدمات وجات لعند رنيم واساتها\n\nكارمن: شوفي كيف رجعتي.. براكة عليك من البكا\n\nرنيم: انا السباب هئ هئ.. انا لي كنعطيه الفلوس بلا مانسول اش كيدير بيهم\n\nكارمن: صافي داكشي وقع وماعندك مديري.. هاهو دبا فالمصحة ان شاء الله يرجع بيخير وحسن من اللول\n\nرنيم: ان شاء الله\n\n#فلاش_باك\n\nماركوس: شد اصاحبي شرب\n\nشادي: لا مكنشربش\n\nجاك: هههههه نو وااي.. مالك اصاحبي واش مزال صغير\n\nشادي: (شد من عندو الكاس) انا ماشي صغير.... هبط على الكاس دقة وحدة\n\nماركوس: اوووه.... بقاو هكا الليلة كاملة ومعاقش براسو حتى عطاوه يشم... \nكانو هما لي وصلوه للدار ديك الليلة ومع رنيم كانت عندها حفلة وتسنيم مشات \nمعاها سو لقا حريتو.... يوم جديد فاق دايخ وراسو كيزدح دخل دوش وعيط لصحابو\n دارو يتلقاو فكافي\n\nجاك: افيين البارح دازت السهرة واعرة\n\nشادي: شنو وقع راه مابقيت عاقل على حتى حاجة\n\nماركوس: المهم راك نشطتيي\n\nشادي: عرفتو راسي غيطير بالحريق\n\nجاك: (جبد الغبرة) شد شمليك سطر ومغيبقاش الحريق\n\nشادي: اش هادشي واش تسطيتو\n\nماركوس: امالك اصاحبي.. شد راك غادي طييير كون متأكد.... بالفعل هادشي لي \nوقع وشادي من تما مابقاش قادر يستغنا عليه.. فالاول كانو كيعطيوه مي من بعد\n رجع كيعطيهم الفلوس وزيادة على هادشي كان كيخلص عليهم حتى هما\n\n#الحاضر\n\nرنيم جالسة كتسنا حتى بانليها شادي جاي وصفر... بعد عدة محاولات عاد خلاوها تلقاه.... ناضت عنقاتو\n\nرنيم: توحشتك اخويا.. كيداير سافا\n\nشادي: (شاف فيها) الى كنت خوك وكتبغيني خرجيني من هنا.. مبقيتش قادر نجلس هنا دقيقة عفاك اختي\n\nرنيم: (دموعها نازلين) صبر اخويا.. هاد السم لي فذاتك خاصو يخرج\n\nشادي: مغاديش نعاود ناخذو مي خرجيني من هنا عفاااك\n\nرنيم: (شدات وجهو بيديها) هانتا مبقاليك واالو وتخرج.. غير نتا تبع الطبيب اش كيقوليك وميكون غير الخير.. انا ديما غنكون هنا كنتسناك\n\nشادي: (عنقها) سمحيلي على داكشي لي درت.. انا ديتها فالدراري وضريت راسي.. سمحيلي اختي\n\nرنيم: (كدوز يديها على ظهرو) انا مساامحاك نتا خويا الصغير.. وهادشي لي وقع بسبابي.. انا لي مكنتش داياها فيك ومخلياليك الحرية\n\nشادي: سمحييلي\n\n\nاليوم كانت رنيم عندها حفلة وكانت ديجا دايرة معاهم مقدراتش تعتاذر واخة \nمكان فيها لي يغني.... ركبات مع طارق لي غادي يديها وشدو الطريق...... بعد \nساعات وصلات للمدينة فين عندها الحفل.. تلقاتليها مديرة اعمالها مغربية \nالاصل\n\nرنيم: افف ا اشراق مافيا لي يخدم والله\n\nاشراق: نو ضروري اصاحبتي راه سنينا العقد.. واصلا 2اغاني مداو ماجابو\n\nرنيم: (تنهدات) واخة\n\nاشراق: امدرا بعدا شفتي خوك\n\nرنيم: وي بانليا غادي يتحسن ان شاء الله راني هضرت مع الطبيب ديالو\n\nاشراق: بالشفاء ان شاء الله\n\nرنيم: امييين.... دخلو وبدات كتوجد راسها.. طارق كان واقف مع الناس... ظلام\n الحال وتشعلو الضواو.. خرجات رنيم وبدات فاداء اغانيها....... طارق كان \nمنساجم مع غناءها حتى دار وشاف وجه مغريبش عليه..... بدا كيدفع فالناس حتى \nكان غادي يقرب مي اختفى داك الشخص... بقا واقف مصدوم ومفاهم والو......... \nتسالات الحفلة وخرجات رنيم واشراق تلقاو بطارق وركبو\n\nرنيم: مالك بنتيلي فشكل\n\nطارق: لا لا والو\n\nاشراق: (تكات اللور) الله على راحة.. عييت هاد النهار\n\nرنيم: حتى انا والله.... نعسو فالطريق وطارق سايق وهو كيفكر... بعد ساعات توقف قدام باب الدار وفيقهم\n\nرنيم: شكرا اخويا وسمحلي عدبتك معايا\n\nطارق: لا مكاين حتى عداب ياله بونوي\n\nاشراق: بونوي... هبطو ودخلو للدار بجوج لقاو تسنيم فالصالون كتقرا\n\nاشراق: وبقاي تقراي دبا يتعماوليك العينين\n\nتسنيم: ههههه جيتي الموصيبة\n\nاشراق: بزااف عليك انا انسة اشغاك\n\nرنيم: ههههه انا فيا الموت دالنعاس تصبحو على خير... دخلات وخلاتهم كيتعاودو ويضحكو... اما طارق غير تفارق معاهم وهز تيليفونو\n\nطارق: الو...............\n\n#مريم\n\nكتلعب بتيليفونها حتى بانتليها رنيم عندها حفل فمدينة كيبيك فكندا... بقات \nكتفكر حتى تشجعات وناضت بدات كتجمع حوايجها.... قطعات البيي من تيليفونها \nومشات... بعد ساعات حطت الطائرة فكندا.. تملكها نوعا ما من الخوف مي قاومات\n ومشات شدات اوطيل نعسات ديك الليلة... يوم جديد فاقت مبتاسمة على غير \nالعادة حيت غادي تشوف مغنيتها المفضلة.... شدات الطران للمدينة فين كاين \nالحفل..... هاهي الان فوسط حشد من الناس... شافتها داخلة وهي تبتاسم من \nقلبها.... بدات رنيم كتغني وهي سدات عينيها مستمتعة بصوتها.. نزلو دموعها \nفاش تفكرات كلشي.... دارت وهي تصدم بالشخص لي شافت.. بدات كتجري وتشوف من \nوراها حتى خرجات... ركبات الطاكسي وهي حاطة يديها على قلبها.... بدون تفكير\n شدات الطريق نيشان للمطار ورجعات لفرنسا\n\n\nوصلات لدارها وهي غير كتبكي.. دخلات كدوش وكتحك فجسمها كيفما مولفة مكتحبس \nحتى كيرجع حمر... خرجات لبسات حوايجها وتكات فوق ناموسيتها على وضع جنين\n\n#كندا\n\nفاقت رنيم عياانة ومدوخة من داك السهير خرجات ولقات تسنيم واشراق ناعسات \nفالصالون.. دخلات للكوزينة كتوجد الفطور حتى سمعات تليفونها كيصوني... \nرجعات لبيتها وجاوبات\n\nرنيم: الو\n\nنادية: سلام ختي سافا انا نادية\n\nرنيم: ااه اهلا ختي نادية.. سافا حمد الله ونتي\n\nنادية: الحمد الله اختي\n\nرنيم: كيداير حمزة والبنية لباس\n\nنادية: لباس الحمد لله... انا عيطليك حيت بغيت نطلب منك طلب\n\nرنيم: وي مرحبا اختي\n\nنادية: احم البارح وقعلي مشكل مع عكوزتي وحمزة جا من جهتي.. معجبهومش الحال\n وقالولينا نخرجو من الدار.. راك عارفة حمزة كان خدام مع باباه مي دبا لا \nومعندنا فين نمشيو\n\nرنيم: هادي نمرتك ياك\n\nنادية: اه\n\nرنيم: اوك انا شوية ونعاود نعيطليك\n\nنادية: واخة اختي.... قطعات معاها وجلسات كتفكر.. هزات تيليفونها وعيطات لباباها\n\nعادل: الو بنتي لباس عليك\n\nرنيم: لباس الحمد لله ابابا ونتا!\n\nعادل: مزيان هاد الساعة.. كيدايرين خوتك\n\nرنيم: بيخير الحمد لله.. المهم بغيت نطلب منك طلب\n\nعادل: شنو كاين\n\nرنيم: ولد عمي حمزة ومراتو دابزو مع عائلتهم ودبا ملقاو فين يجلسو.. قلت مع\n راسي ومن بعد موافقتك يجيو لعندك للدار يجلسو شي يامات على مايلقاو شي \nدار.. ونتا ديجا كتقلب على لي يخدم معاك فالمحل.. مكاين ماحسن من حمزة\n\nعادل: (تنهد) واخة قوليهاليه وانا كنتسناه\n\nرنيم: واخة اباباتي... قطعات معاه ودوزات نمرة نادية.. هانتي اختي دبا غادي\n تنزلو عند بابا تجلسو معاه وحمزة غادي يخدم معاه فالمحل.. وان شاء الله من\n بعد تشوفو شي دار تما\n\nنادية: (بفرحة) شكراا اختي هاد الخير معمري نساه.. الله يفرحك\n\nرنيم: امييين.. ويلا احتاجيتي اي حاجة غير عيطيلي\n\nنادية: واخة اختي.. شكرا بزااف..... قطعات معاها وحطات التيليفون.. شدات \nفراسها من كثرة التعب هاد الايام... ضغط الامتحانات وضغط الخدمة وزيد عليها\n شادي ومشاكلو مبقاتش قادرة تحمل.. وحتى من شوق اوستن زادها هم فوق همومها\n\n\nدازت الايام وطارق غبر من داك النهار.. كانت رنيم خارجة من الجامعة حتى صونا تيليفونها\n\nرنيم: توحشتك\n\nسفيان: انا كثر.. سافا\n\nرنيم: حمد الله هاد الساعة ونتا\n\nسفيان: بيخيير.. بغيتك غذا تكوني عندي\n\nرنيم: علاش\n\nسفيان: عرسي السيمانة الجاية واكرام صدعاتني عليك\n\nرنيم: ويلي نسييت والله\n\nسفيان: تبدلتيي عليا هاد الايام.. مبقتيش كتسولي فيا كيفما مولفين\n\nرنيم: عارفة راسي مقصرة معاك ديزولي\n\nسفيان: غادي نسامحك الى جيتي غذا نتي وتسنيم وشادي\n\nرنيم: (تنهدات) تسنيم عندها امتحانات اخر السنة مغتقدرش تنزل مي انا غادي نجي راني ساليت\n\nسفيان: وداك الجن ديال شادي\n\nرنيم: حتى نجي ونعاودليك\n\nسفيان: شنو كاين\n\nرنيم: هادشي ماشي ديال التيليفون.. حتى نجي ونهدرو\n\nسفيان: واخة اختي.. المهم انا كنتسناك\n\nرنيم: اوك.... قطعات معاه وحطات تيليفونها فالصاك وكملات طريقها........ \nجالسة فالطيارة مغمضة عينيها كتحاول تخوي دماغها وتفرح مع اكرام.. اشراق \nشادة كتاب كتقرا فيه شوية وهي تنغزها\n\nرنيم: (حلات عينيها) شنو\n\nاشراق: دبا نتي خليتي تسنيم بوحدها عادي حيت اصلا راها كبيرة وبعقلها مي علاش قلتي لطارق يبقى معاها\n\nرنيم: وراه عادي.. هاداك صديق ديالي وعزيز عليا... وصيتو ميخليش تسنيم \nبوحدها حيت كتخاف تبات فالدار بوحدها من الاحسن يبقى معاها.. واصلا غادي \nيمشي عندها غير فالليل\n\nاشراق؛ ياختي انا داك طارق مرتاحيتلوش\n\nرنيم: شوفي خليني نعس راني عياانة.. وطارق كنتيق فيه وانا مطمأنة عليها \nدبا...... غمضات عينيها ورجعات نعسات...... وصلو وكان فاستقبالهم سفيان\n\nرنيم: (عنقاتو) زيانيتي العريس\n\nسفيان: هههههه توحشتك الخايبة\n\nرنيم: حتى انا وبزاااف... تسالمو سفيان واشراق وشدو الطريق..... وصلهم لدارها كانت فاستقبالهم ماماها ونادية\n\nهناء: توحشتك ابنتيي\n\nرنيم: حتى انا اماما.... سلمات على نادية... المهم داز روتين التسلام ودخلو..... كان سفيان حداها\n\nسفيان: (بشوية) ياله نخرجو بغيت نهدر معاك\n\nرنيم: واخة... ماما انا غادة مع سفيان شوية ونجي.. اشراق راه دار دارك اوك.. وهاهيا ماما توريك البيت فين ترتاحي\n\nاشراق: صافي غيير سيري\n\nرنيم: ههههه اوك.... خرجو ركبو فالطوبيل وكسيرا\n\nسفيان: كنسمعك.... رنيم تنهدات وعاوداتلو داكشي لي وقع معاها كامل\n\nسفيان: (كيغوت) واش حماقيتي... هادشي كامل وقع وانا مقايلالي والو.. وداك \nالجن صافي كبر وخرجليها طاي طاي كاع مدرتها انا.... شافها كتبكي وهو يسكت \nوعنقها\n\nرنيم: عييت اسفيان والله.. باغة نرتاح حتى انا\n\n\n#كندا\n\nكانت تسنيم فبيتها كتقرا حتى تحل عليها الباب دارت ولقات طارق\n\nتسنيم: اش كدير هنا\n\nطارق: راه ختك لي قالتلي نبقا معاك\n\nتسنيم: هي قالتلك تبات غير فالليل ماشي تجي من دبا\n\nطارق: كتجري عليا دبا\n\nتسنيم: انا دبا كنقرا ممسالياش للهدرة\n\nطارق: اوك ديزولي... خرج وسد الباب ومشا... اما هي رجعات كتبريباري..... \nظلام الحال وهي فبيتها سمعات كرشها كتغوت بالجوع وهي تمشي للكوزينة.. دخلات\n وهي تصدم لقات طارق لابس غير شورط وشعرو كيقطر.. كان كيطيب العشا.. سمع \nالحس ودار\n\nطارق: جاك الجوع\n\nتسنيم: (حدرات عينيها) اه\n\nطارق: (بابتسامة) هاهو قرب يوجد.. جلسي..... دار كيكمل شغلو وهي جلسات حاضياه... بدا كيحط وهي متبعالو العين.. حتى جلس قدامها\n\nطارق: ياله بسم الله... حدرات عينيها وبدات كتاكل.. كملو وناضت جمعات داكشي ومشات لبيتها بالزربة... جلسات حاطة يديها على قلبها\n\nتسنيم: مال هاد ولد الحرام جالس كيدور قدامي عريان... ياله تحشات فبلاصتها \nوبغات طفي الضو حتى تحل الباب ودخل طارق لابس تيشورت ديالو وهاز كاس \nفيديه.. تسنيم بقات فبلاصتها وكترمش بعينيها\n\nتسنيم: ش..شنو بغيتي\n\nطارق: (جلس جنبها) خودي شربي هاد كاس دالحليب\n\nتسنيم: (باستغراب) علاش\n\nطارق: راه مفيد ليك.. نتي دبا مع السطريس دالقراية مبقيتيش كتاكلي بزاف وضعافيتي.. داكشي علاش جبتليك هاد الكاس ومغانمشي حتى تشربيه\n\nتسنيم: (خسرات وجهها) مكيعجبنيش\n\nطارق: لا غادي تشربيه ياله... مدوليها لفمها وخداتو من عندو كتشرب فيه وهي \nمعوجة فمها.... بقا جالس حداها حتى شربات الكاس كامل وخداه من عندها\n\nطارق: (حط الكاس وبدا كيقادليها فراشها) ياله بونوي.. نعسي وارتااحي غذا ان شاء الله عندك الامتحان مع 8 ياك\n\nتسنيم: اه\n\nطارق: اوك بونوي\n\nتسنيم: بونوي... طفا الضو وخرج.. خلاها مطرطقة عينيها وغير كتشوف..... خرجات ابتسامة صغيرة من شفتيها ونعسات\n\n\nيوم جديد فاقت تسنيم كتكسل دخلات للحمام دارت روتينها وخرجات.. جمعات صاكها\n هو اللول باش ماتنسا والو ولبسات حوايجها.. ياله حلات الباب وهي تضرب \nفطارق بغا يدق\n\nطارق: جيت نفيقك سحابلي مزال ناعسة\n\nتسنيم: (بابتسامة) صباح الخير\n\nطارق: صباح النوور.. اجي تفطري\n\nتسنيم: لا مكنقدرش نفطر الصباح\n\nطارق: (جرها من يديها) لا ضروري.. الفطور هو اهم وجبة كيفاش بغيتي تركزي \nفامتحانك وكرشك خاوية... جلسها فوق الطبلة لي كان محطوط عليها الفطور\n\nطارق: ياله كولي... جلسو بجوج كيفطرو حتى كملو وناضو خرجو.. انا لي غادي \nنوصلك وبلا اعتراض...... ركبو الطموبيل وبعد دقائق كانو قدام الجامعة\n\nطارق: (باس يديها) بون كووغاج وركزي مزيان\n\nتسنيم: (تزنكات) شكرا... هبطات وقلبها كيضرب وكضحك غير بوحدها حتى دخلات\n\n#فرنسا\n\nمريم جالسة كتوجد وراقيها باش تبدا دفع للجامعات.. روح جديدة تولدات من بعد\n لقاءها بشخص في فرنسا غير نظراتها السوداوية للحياة... صونا تيليفونها وهي\n تجاوب\n\nمريم: (بابتسامة) الو\n\n....: كيصبحتي هاد النهار\n\nمريم: مزيااان ونتا\n\n....: بيخير اوا اش كديري\n\nمريم: هانا كنقاد وراقي باش نبدا ندفع للجامعات\n\n....: مزياان هكاك نبغيك الزوينة.. اي احتاجيتها انا هنا اوك؟\n\nمريم: واخة\n\n....: ياله نخليك دبا حتى لمن بعد ونهدرو\n\nمريم: اوك الله يعاونك... قطعات وكملات ترتيب وراقها.. ناضت وجدات غذاها.. \nتغذات وخرجات كتسارا... داك الخوف من مواجهة الناس مبقاش... دوزات النهار \nكلو وهي كتسارا حتى ظلام الحال عاد رجعات للدار\n\n#كندا\n\nمرت الايام وتسنيم كملات امتحاناتها كلهم.. رجعات عيانة مشات نيشان لبيتها \nنعسات.... تحل الباب بشوية قرب لعندها وجلس جنبها.. مد يديه كيدوزها على \nوجهها.. حدر لعندها وبدا فتقبيلها فقد السيطرة على راسو وتمادا اكثر.. حلات\n عينيها ولقات راسها هكاك تخلعات وبدات كدفع فيه\n\nطارق: (شد يديها) اليوم غادي تولي ديالي\n\nتسنيم: (دموعها نازلين) عفاك بعد مني هئ هئ.. متاذنيش عفاااك\n\nطارق: شش كلشي غيكون مزيان وغادي يعجبك الحال\n\n\nحلات عينيها وقلبها كيضرب.. جلسات فوق ناموسيتها وحاطة يديها على قلبها وكتنفس بالزربة\n\nتسنيم: اعوذ بالله من الشيطان الرجيم.. اعوذ بالله من الشيطان الرجيم... اش\n هاد الحلم ياربي السلامة.... ناضت غسلات وجهها وبدلات حوايجها حيت نعسات \nبحوايج ديال برا... حلات البالكون وخرجات كتشم الهوا حتى حسات براسها رجعات\n مزيانة\n\nطارق: (من موراها) ارتاحيتي شوية\n\nتسنيم: (قفزات) خلعتيني\n\nطارق: سمحيلي مي راه دقيت\n\nتسنيم: نو انا لي سمحلي معدباك معايا شكرا على كلشي\n\nطارق: لا داعي للشكر.. اش بانليك نمشيو هاد العشية عند خوك\n\nتسنيم: ويخليوني نشوفو\n\nطارق: بالسيف عليهم\n\nتسنيم: (بابتسامة) اوك.. راه توحشتو بزاف\n\nطارق: اوك وجدي راسك انا كنتسناك\n\nتسنيم: واخة..... خرج وهي مشات بدلات حوايجها وخرجات لعندو\n\n#المغرب\n\nاكرام: واهيا ناري راني خايفة.. كلما العرس كيقرب كلما انا كنزيد نتخلع\n\nرنيم: هههه راه غير عرس ماشي الحرب\n\nاكرام: واش انا خايفة من العرس.. والدخلة اعباد الله الدخلة هئ هئ\n\nرنيم: ههههههه راه سفيان ضريف وحنين بلا ماتخافي والله\n\nاكرام: ممم حنين... غييير معاك اختي انا شكل اخر هئ هئ\n\nرنيم: (هزات حاجب) كيفاش شكل اخر\n\nاكرام: (قلبات وجهها) مالكي مركزة مع كل كلمة كنقولها.. صافي زيدي ندخلو \nلهاد المحل.... دخلات وتبعاتها رنيم كضحك...... دوزو السيمانة كاملة وهما \nكيتقداو داكشي لي خاص لاكرام.. ومرة مرة كيخرجو معاهم نادية واشراق..... \nوصل نهار العرس.... اكرام فالبيت كيلبسوها ورنيم حداها فرحانة ليها...... \nدخل سفيان وهو لابس اللباس التقليدي والابتسامة على وجهو.. خرجو البنات لي \nكانو كيقادوليها.. جات رنيم تخرج وهي تشدها\n\nاكرام: بقاي معايا فين غادة\n\nرنيم: هانتي اتخرجي نتي وراجلك دبا.. انا برا كنتسناك... خرجات وغمزات سفيان لي كان كيضحك\n\nسفيان: (وقف قدامها) اكرام عطيني بوسة.. لا حتى نتزوجو.. درنا العقد.. لا حتى نديرو العرس... وهاحنا دبا فالعرس\n\nاكرام: (متوترة) اوا حتى يتسالا العرس\n\nسفيان: فاش غيتسالا العرس غادي تعطيني مااااكثر ههههههه... اكرام قلبها رجع\n كيضرب ف180.... داز العرس واكرام مخلوعة من الكلام لي كيقوليها سفيان... \nسالا العرس وتوادعات مع عائلتها... ركبات فالطموبيل ومشات معاهم رنيم.... \nدخلو لدار سفيان الجديدة لي فرشاتها اكرام على ذوقها\n\nاكرام: باتي معايا\n\nرنيم: وصبح الحال دبا.. ونتي مع راجلك حشومة.. انا غنمشي دبا للدار نرتاح \nشوية وفالعشية نعيطليك ولا نجي عندك كاع اوكي.. متخافيش وارتاحي نتي مع شخص\n كتبغيه وحتى هو كيبغيك وكيخاف عليك.. يعني كوني متأكدة انه غادي يعاملك \nبحنية\n\nاكرام: (بارتياح) اوك..... خرجات رنيم واكرام مشات للبيت ملقاتش سفيان وهي \nتحيد حوايجها كتبدل حتى دخل عليها.. هزات الكسوة غطات راسها\n\nاكرام: (بتوتر) خ..خرج راني كنبدل\n\nسفيان: (قربليها وجبدها لعندو) كتحشمي مني ههههه.. مد يديه حيد ديك الكسوة... كنبغيييك.......\n\n\nرنيم فاقت مدكدكة دخلات دوشات عاد فاقت شوية.. نشفات شعرها ولبسات حوايجها \nوهي تخرج... شدات الطريق نيشان لريسطو خدات العشا وتوجهات عند سفيان \nواكرام.. دقات الباب وجلسات كتسنا.. حليها سفيان وهو مغوبش\n\nسفيان: اش جاية ديري هنا\n\nرنيم: ياااك هادي هي ختي الحبيبة.. صافي نستيني\n\nسفيان: دخلي دخلي الموصيبة\n\nرنيم: ههههه مبروك العريس ديالنا\n\nسفيان: ههههه الله يبارك فيك\n\nرنيم: فين اكرام\n\nسفيان: هانا غادي نعيطليها\n\nرنيم: اوكي... دخلات جلسات وسفيان دخل عند اكرام لي كانت ياله خرجات من الدوش وكتنشف شعرها\n\nسفيان: (باسها فحنكها) مزيان دبا؟\n\nاكرام: (مزنكة) اه\n\nسفيان: يخليلي الحشومية ديالي.. ياله خرجي راه رنيم كتسناك\n\nاكرام: اوكي... خرجات لعندها تسالمو وتعانقو\n\nرنيم: كيدرتي سافا\n\nاكرام: وي حمد لله\n\nرنيم: تبارك الله راكي منورة\n\nاكرام: ويلي حشمي\n\nرنيم: هههههه لي شافك دبا ميقولش هادي هي لي كانت كتفيبري بالخلعة\n\nاكرام: حبيبي صدق حنيين الحمد لله\n\nرنيم: ههههه مزياان الالة.. ياله هاهو العشا جبتوليكم بلا ماتعدبي وجيت نودعكم نتوما غذا اتسافرو ان شاء الله ياك\n\nاكرام: اه ان شاء الله\n\nرنيم: اوا الله يسهل عليكم وطريق السلامة\n\nاكرام: شكرا على كلشي\n\nرنيم: مابيناتناش حنا دبا خواتات.. ياله بسلامة وبونوي\n\nاكرام: بونوي... تسالمو وخرجات رنيم.. سدات اكرام الباب وهو يجي سفيان من موراها عنقها\n\nسفيان: (باسها فعنقها) كوكو\n\nاكرام: (مبتاسمة) نعام اسوسو ديالي\n\nسفيان: ههههه زوينة هاد سوسو\n\nاكرام: (دارت لعندو ودارت يديها من عنقو وهو مدور يديه على خصرها) اه نتا سوسو وديالي بوحدي\n\nسفيان: (حط نيفو على نيفها) اجمل هدية عطاني الله هي نتي.. صافي مبقيتش \nباغي شي حاجة براكة عليا غير نتي... أعشقك أميرتي.... عنقاتو ودفنااتت \nوجهها فصدرو\n\nاكرام: اي لوووف يو... شافت فيه.. اجي نتعشاو راه جابتولينا رنيم\n\nسفيان: (باسها فعينها) اوك\n\n\nتعشاو وهما كيتعاودو ويضحكو.. كملو العشا وهو ينوض سفيان وهزها... دخلو لبيتهم وتكاو وهما محشيين فبعضياتهم\n\nاكرام: (كتلعب فصدرو) باش كتحس\n\nسفيان: السعادة.. الحب.. الشوق.. العشق... كاع الاحاسيس تخلطو عندي\n\nاكرام: غادي تبقا تبغيني ديما بحال هكا\n\nسفيان: انا كل نهار كنزيد نبغيك\n\nاكرام: (عجبها الحال) الله يخليك ليا احياتي\n\nسفيان: ياله نعسو راه غذا تابعنا السفر\n\nاكرام: واخة احبيبي.. بونوي\n\nسفيان: بونوي.... طبع قبلة على شفايفها ونعسو.... يوم جديد فاقو العرسان \nلبسو حوايجهم وتقادو.. ديجا حوايجهم كانو مجموعين.. توجهو للمطار وركبو \nطيارتهم لي فاتجاه جزيرة كوليب بالتايلاند... بعد عدة ساعات وصلو.. كانو \nديجا حاجزين جناح فالاوطيل.. دخلو ونعسو باش يرتاحو من السفر....... بعد \nمدة فاقت اكرام لقات سفيان لايح يديه عليها ومحشي فيها.. ناضت بشوية ودخلات\n للدوش... دوشات وخرجات لبسات دوبياس فالابيض مع شورط قصير وتيشورت... \nنشفات شعرها غير بالفوطة وخرجات للبالكون.. تبهرات بجمالية المكان وخصوصا \nكان ديك الساعة غروب الشمس... بقات واقفة وساهية فالمكان حتى حسات بشي حد \nعنقها من اللور\n\nاكرام: (حطات يدها على يديه) ارتاحيتي\n\nسفيان: ماحدي حداك انا ديما مرتاح\n\nاكرام: (بابتسامة) ممم\n\nسفيان: ههههه شنو لي ممم.. اجي معايا ندوش\n\nاكرام: انا ياله دوشت غادي نفزك الى دخلت\n\nسفيان: (هزها وغادي باتجاه الحمام) حنا دبا تزوجنا يعني اي حاجة خاصنا نديروها بجوج ونتي زربانة دوشتي ودبا غادي تعاودي دوشي\n\nاكرام: ولا مبغيييتش.. طلق منييي\n\nسفيان: لاء مطالقش... دخل للدوش وسد الباب وهو يحطها.. بدا كيحيد حوايجو \nوهي جامعة يديها عندها ومخنزرة.... بقا بالبوكسر وقرب لعندها كيحيدليها \nالحوايج\n\nاكرام: (تزنكات) اويلي هدا\n\nسفيان: ههههههه.......... خرجو ملويين فالفوطة وهو كيضحك عاجبو الحال اما هي غتموت بالحشمة.... لبسو حوايجهم وشدها من يديها خارجين\n\nاكرام: فيا الموت دالجوع\n\nسفيان: هاحنا غاديين احبيبة نتعشاو... خرجو من الاوطيل غاديين فاتجاه \nالبحر.. بعد لحظات بانت لاكرام طبلة صغيرة تما ومحاطة بالشموع... قربوليها\n\nسفيان: ياله احياتي اجي تجلسي\n\nاكرام: (بانبهار) هادي طبلتنا\n\nسفيان: اه.. جبدليها الكرسي جلسات وجلس قدامها... العشا كان ديجا محطوط وبداو كياكلو\n\nاكرام: (شافت فيه) شكرا\n\nسفيان: (شد يديها باسها) غير حيدي شكرا من قاموسك.. انا هو نتي ونتي هي انا.. حنا دبا شخص واحد مابيناتناش شكرا\n\nاكرام: (عينيها كيلمعو) واخة... كملو وجلسو كيهدرو مستمتعين بالجو حتى ناض سفيان وداز من موراها.. جبد عقد من جيبو وركبوليها\n\nاكرام: (حدرات عينيها كتشوفو) واااو زوييين.. شكرا احبيبي\n\nسفيان: (حشا وجهو فعنقها) شنو قلنا على شكرا.. عضها عضيضة صغيرة.. هاد المرة الى عاودتيها غادي ناكلك\n\nاكرام: هههه صافي واخة.... دورها لعندو وغرقو فقبلة مليئة باحساسيس الحب والشكر والامتنان\n\n\nعند رنيم لي رجعات لدارها.. تجمعو على العشاء\n\nعادل: فين مشيتي\n\nرنيم: شريت العشا لسفيان واكرام ديتوليهم وتوادعت معاهم.. هما غذا ايسافرو ان شاء الله\n\nهناء: الله يوصلهم على خير\n\nرنيم: اميين.. نادية كيدايرة اختي سافا\n\nنادية: الحمد لله اختي\n\nرنيم: وينو على الصغيورة ديالنا اجي لعندي\n\n....: لاء\n\nحمزة: روميساء حشومة هادي راها عمتك\n\nرنيم: (ابتاسمات) خليها على خاطرها... كملو عشاتهم وطلعات لبيتها تنعس... ياله تكات وهو يصوني تيليفونها\n\nرنيم: (جاوبات) اش مسهرك حتى لدابا\n\nطارق: (تنهد) ختك\n\nرنيم: اطونسيو تقربليها.. هاااودني منك\n\nطارق: على اساس هي مخلياني.. كان كيسحابلي نتي لي قاصحة صدقات ختك قالتليك \nشي مكتعرفي فالقصوحية.. اوو انا جيت طليت عليها ودارت فيا قالتلي ختي قاتلك\n اجي تبات هنا ماشي تجي فالنهار.. البنت كتجري عليا بطاي طاي\n\nرنيم: هههههههه بقيتي فيا.. كيدوزات هي بعدا\n\nطارق: مزيان الحمد لله.. متخافيش راني قابلتها.. وكلتها وشربتها وغطيتها كلشي درتو ياكما ترضى عليا مي بانليا غير كنحلم\n\nرنيم: ماعرفت منقوليك... انا منقدرش نتدخل هي كبيرة وغادي تاخذ قراراتها بنفسها.. ويلا كنتو مكتابين لبعضياتكم راه غادي تكونو بجوج\n\nطارق: وراه اول مرة نتلف ومنعرف مندير مع شي بنت.. اوو منين مادخلتليها منافعش بديت كنفقد الثقة فراسي\n\nرنيم: نصيحة ختي جدية بلا قياس وفوقت القراية كتكون كتفكر غير فيها... دبا \nسالات وانا مزال غنزيد شي يامات هنا فالمغرب.. حاول تقرب منها مي بحدود \nنسمعك غير قستيها ناكلك.. البنت كيفما كانت كتضعف قدام الرومانسية.. \nوالرومانسية ماشي هي البوسان.. تقدر تاخذليها الورد، الشكلاط، شي عشاء \nفمكان رومانسي، تتغزل بيها... بحال هكا\n\nطارق: ممم اوك نحاااول\n\nرنيم: واخة.. مي هاااودني منك تقربليها ولا غير تفكر ناكلك\n\nطارق: الى خلات فيا شي عظم صحيح غير كولني هههههه\n\nرنيم: هههههههه لهاد الدرجة كتخلعك\n\nطارق: وايييه.. مي شوفي انا كنبغيها وحاطها فراسي وغادي نخليها تبغيني وهانتي غاتشوفي\n\nرنيم: واخة هاحنا غنشوفو.. ياله خليني نعس راني عييت\n\nطارق: اوك بوونوي... قطعات معاه وتكات بلاصتها تفكرت نهار اعتارفليها وبدات كضحك\n\n#فلاش_باك\n\nطارق: (بتوتر) رنيم بغيت نعتارفليك بشي حاجة\n\nرنيم: (كتقرا كتاب) وي كنسمعك\n\nطارق: ممم انا كنبغي ختك تسنيم\n\nرنيم: (شيرات عليه بالكتاب) كيفاااااش\n\nطارق: ايي.. مالك واش حماقيتي\n\nرنيم: (هزات صاكها كضرب فيه) واش تسطيتي.. اشدااك لختي.. انا درت فيك الثقة ودخلتك لداري ونتا كتشوفلي فختي اولد الحرام\n\nطارق: (شدها) وعلاش نتي اوستن بغاك وبغيتيه.. انا من النهار اللول سحراتني \nومبقيتش قادر نحيدها من بالي.. وكون كنت ناوي على الغدر كاع منقولهاليك\n\n\nرنيم: ختي مزاالة صغيرة على هادشي\n\nطارق: نتي كتشوفيها صغيرة اما انا كنشوفها كحبيبة مستقبلية وزوجة\n\nرنيم: الصمت\n\nطارق: سمعيني انا بالصح كنبغي ختك ومبغيت نقوليها حتى حاجة حتى تكون فعلمك\n\nرنيم: افف اوك.. مي خليها تسالي امتحاناتها بعدا.. ويلا مقبلاتش وبقيتي لاصقها غادي نتفاهم معاك\n\nطارق: واااخة الالة........ دازو ايام حتى بغات رنيم تهبط للمغرب\n\nرنيم: اففف معرفتش شنو غندير.. خاصني ضروري نهبط للمغرب مي تسنيم عندها \nامتحانات وحتى من كارمن لي تفكني وتبقا معاها مسافرة.. معرفت مندير\n\nطارق: انا نبقا معاها\n\nرنيم: فاش نتسطا ونوافق\n\nطارق: راك غادي تسطاي حيت غادي توافقي معندكش خيار اخر.. خنزرات فيه ودارت \nكتفكر... واش مكتقيش فيا.. انا منقدرش نآذي انسانة كنبغيها هادي ديريها \nفراسك\n\nرنيم: واعدني متقربش ليها وخليها مركزة على امتحاناتها\n\nطارق: كنوااعدك.. كوني هانية\n\n#الحاضر\n\nيوم جديد على رنيم.. ناضت دارت روتينها ونزلات فطرات وهبطات مع باباها وولد\n عمها حمزة للخدمة... بقات معاهم تقريبا النهار كامل ولي عجب رنيم ان حمزة \nمحتارمها ومهزش راسو فيها... هادشي لاحظو حتى باباها عادل وعجبو الحال\n\n#في_مكان_اخر\n\nشاد التليفون بيدو كيشوف الفيديو والكيت فودنيه كيسمع صوتها لي متبدلش... غمض عينيه ونزلات دمعة شوق وحزن على الفراق\n\nبنت1: نموت ويهضر معايا اختي.. او عام وانا كنحاول ووالو\n\nبنت2: نتي خلي عليك السيد.. مكتشوفيهش كيفاش حدودي ومكيهضر مع حد\n\nبنت1: هانتي فين غتشوفي الى مخليتو يتزوجني راه ماولدات ماما فيا والو\n\nبنت2: ممم هاحنا غنشوفو..... ناضت البنت من بلاصتها غادية باتجاهو\n\nبنت1: احم موسيو اوستن\n\nاوستن: (حيد الكيت) وي\n\nبنت1: اليوم عيد ميلادي وبغيت نعرضك\n\nاوستن: (جمع حوايجو) نو ممساليش... مشا وخلاها واقفة كتشوف فيه ومفقوصة\n\n\n#رنيم\n\nبعد مرور عدة ايام فاقت رنيم هاد الصباح على التيليفون كانت ختها\n\nرنيم: (بصوت ناعس) الو\n\nتسنيم: الو خيتو سافا\n\nرنيم: حمد الله ونتي\n\nتسنيم: حمد لله.. بغيت نقوليك اليوم غادي نهبط للمغرب\n\nرنيم: علاش\n\nتسنيم: توحشت ماما وبابا وبغيت نهبط نشوفهم\n\nرنيم: وشادي؟؟؟ فاش تجي ويسولونا عليه اش غنقولو\n\nتسنيم: ماشي سوقي انا توحشتهم ميمكنش نبقا جالسة هنا كنتسناهم.. ياله بسلامة هاهي طيارتي وصلات.... قطعات وخلات رنيم مصدومة فبلاصتها\n\nرنيم: افف منك اتسنيم وشحال عنييدة.. انا بالسيف قنعتهم بلي شادي غير مزير \nمع الامتحانات داكشي علاش مكيهضرش معاهم.. مي دبا اش غادي نقوليهم...... \nبقات رنيم متكية كتفكر حتى تحل الباب ودخلات روميساء كتجري\n\nروميساء: رنيييم\n\nرنيم: هههه نعام الخايبة\n\nروميساء: نتي لي خايبة انا زوينة\n\nرنيم: هههه ياااك.. عندك 5سنين وكتجاوبي معايا\n\nروميساء: (جراتها من يديها) نوضي تفطري.. راه مي هناء كتغوت\n\nرنيم: وايلي اوا ياله نمشيو قبل ماتجي لعندنا\n\nروميساء: ياله سربي سربي\n\n#كوليب\n\nاكرام ناعسة فوق الناموسية وكل رجل فين لايحاها... خرج سفيان من الدوش ملوي على نصو الفوطة.. قرب لعندها وحشا وجهو فعنقها\n\nاكرام: (كدفع فيه) هدا راك فزكتيني خليني نعس\n\nسفيان: وفييقي براكة من النعاس\n\nاكرام: (حلات عينيها) اش بغيتي\n\nسفيان: واش غنبقاو غير هنا ياله نوضي وجدي راسك باش نخرجو\n\nاكرام: ممم تديني للبحر بغيت نعوم\n\nسفيان: اوكي زيدي\n\nاكرام: (بفرحة) اوك.... ناضت كتجري دخلات للدوش دوشات وخرجات لبسات دوبياس \nفالكحل مع كسيوة قصيرة فالابيض... دهنات شعرها بسيروم وخلاتو هكاك.. لبسات \nصنيديلة عاد وقفات قدام المراية دارت ليكخو دالشمس مع ايلاينر رقيق وعكر \nماط غوز\n\nاكرام: انا واجدة\n\nسفيان: (جرها من خصرها) انا غيرت رأيي.. مبقيتش باغي نخرج\n\nاكرام: (ضربات رجليها فالارض) ولا مديرليش هكا.. انا بغيت نخرج ودبااا\n\nسفيان: ههههه صافي صافي زيدي الموصيبة..... خرجو وهي جاراه من يدو حتى وصلو حيدات الكسوة وهو يغوبش... لبسي حوايجك\n\nاكرام: مالك بغيتيني نعوم بها.. براكة من داك الحكام الخاوي وياله ندخلو \nنعومو... حطات داكشي وهبطات كتجري.. حيد التيشورت ديالو وتبعها\n\n\n#المغرب\n\nامام فيلا ديال عادل واقفة طموبيل\n\nتسنيم: شكرا على التوصيلة\n\nطارق: مبيناتناش.. المهم بيناتنا التيليفون\n\nتسنيم: (بابتسامة) واخة.. فاش توصل لدارك صيفطلي ميساج اوك\n\nطارق: واخة\n\n....: واش غنبقا كنتسناك ولا شنو\n\nتسنيم: هانا جاية مالك زربان صبر\n\nطارق: هههه ياله نزلي الله يعاونك وتهلاي فراسك... باس يديها.. بيناتنا التيليفون\n\nتسنيم: (مزنكة) واخة باي.... نزلات وهو يكسيري\n\n....: شفتو باسليك يديك ولا غير جابلي الله\n\nتسنيم: ونتا سوقك\n\n....: هاي هااي بانلي خديتي حريتك فغيابي\n\nتسنيم: افف منك اشادي.. هاالعار بعد مني\n\nشادي: زيدي قدامي دبا حتى لمن بعد ونهدرو.... دقو الباب وحلاتليهم هناء لي غير شافت ولادها بدات كدمع.. عنقاتهم\n\nهناء: توحشتكم بزااااف\n\nشادي: (باس راسها) حتى حنا اماما.... دخلو شافهم عادل ووقف سلم عليهم\n\nعادل: (شنق على شادي) فين غبرتي البرهوش حتى من التليفون مكتعيطش.. هادشي كلو قراية\n\nشادي: سمحلي الواليد.. هادي اخر مرة.... سلمو على نادية وروميساء وحمزة \nوجلسو.... شوية هاهيا رنيم نازلة غير شافت شادي وهي توقف مصدومة... ناض \nعنقها\n\nشادي: سمحيلي اختي.. تحشات رنيم فيه وهي كتبكي\n\nهناء: مال رنيم\n\nتسنيم: احم راه كانو مدابزين\n\nعادل: اش دار داك البرهوش\n\nتسنيم: لا والو.. شي حاجة تافهة وصافي\n\nشادي: (دموعو نازلين) سمحيلي اختي عفااك\n\nرنيم: مساامحك اخويا.. جراتو من يدو ومشاو لبيتها.. فوقاش خرجتي\n\nشادي: البارح\n\nرنيم: وكيدرتي خرجتي واش بريتي؟\n\nشادي: اه الحمد لله.. سمحيلي اختي على كلشي\n\nرنيم: (شدات وجهو بين يديها) انا مسامحاك.. واي تصرف درتو فحقك الا ومن \nخوفي.. لي بغيت منك دبا هو تديها فقرايتك وتبعد على داك الزبل... مبغيتش \nنشوفك مصاحب مع بحال دوك الدراري\n\nشادي: كنواااعدك اختي... معمر داكشي ندور بيه\n\nرنيم: (باست راسو) هكاك نبغيك.. ياله زيد نزلو\n\nشادي: (باسها فحنكها) الله يخليك ليا اختي\n\n\nمرت سنة فيها الزوين والخايب... رنيم مزال كتقرا فكندا دون تغيير فحياتها \nالعاطفية... اما تسنيم فهي رجعات كتحماق على شي حاجة سميتها طارق من بعد \nمحاولاتو العديدة نجح فانه يخليها كتبغيه... شادي معمرو عاود قاس داكشي \nمركز غير على قرايتو وصافي... كارمن هادي شهر باش تخطبات من شخص مسلم \nوطايرة بالفرحة... اما اكرام فهي حامل فالشهر 7 عايشة بيخير مع سفيان لي \nمعمرو خسرليها خاطرها.. حمزة جمع شوية دالفلوس وكرا دار.. انتاقل هو ونادية\n وبنتهم روميساء وعايشين بيخير.. عادل زاد محلات اخرى خارج المدينة... فاش \nنجحلو المشروع الاول قرر يوسع خدمتو وخدا محلات فمختلف المدن المغربية ورجع\n معروف عند المغاربة.... اما مريم فهي لازالت تحاول انها تكمل قرايتها بدون\n مشاكل رغم خوفها الكلي من الجنس الخشن..... طارق تخرج هاد السنة حضرات \nحبيبتو تسنيم لي غير كملو توزيع الشواهد مشا عنقها بدون تفكير... حتى هي \nبادلاتو العناق حتى جات مفسدة اللحظات درنيم عطاتهم الدق...\n\nرنيم: تسنيييم\n\nتسنيم: نعام\n\nرنيم: شوفي شكون كيدق انا ممسالياش\n\nتسنيم: اوك.... مشات حلات الباب وترسمات على وجهها ابتسامة عريضة\n\nطارق: (باسها فحنكها) توحشتك\n\nتسنيم: (شافت من موراها وعاود دارت) حتى انا توحشتك... جراتو من يدو.. ياله دخل\n\nطارق: (جرها من خصرها) اش بانليك نسافرو شي يومين غير بجوج\n\nتسنيم: (كتلعب فحوايجو) مغاتبغيش رنيم\n\nطارق: مممم خليني دبا نهدر معاها انا\n\nتسنيم: (بابتسامة) واخة\n\nطارق: وعطيني بوسة\n\nتسنيم: هههه لاء.... ياله طارق حدر بغا يبوسها حتى جاتو دقة\n\nرنيم: هاي هااي.. اشهادشي كنشوف مبقيتوش كتحشمو.. ماشي ديك المرة عنقتيها وبغيتي تولفها\n\nتسنيم: ماشي انا اختي راه هو\n\nطارق: (كيحك بلاصة الضربة وكيشوف فتسنيم) واخة على مك\n\nرنيم: كتحلف عليها قدامي اولد الحرام\n\nشادي: شنو واقع هنا\n\nطارق: اخويا راهم محاميين عليا\n\nشادي: بعدو من صاحبي العقروشات\n\nطارق: رنيم لي عقروشة اما تسنيم راه حبيبتي\n\nشادي: (ضربو) راه ختي هاديك.. وعرفناكم باغيين بعضياتكم ولكن ماشي ضروري كل\n نهار تفكرني....... جلسو مجمعين كيضحكو ورنيم رجعات للكوزينة كتكمل شغلها \nحتى حسات بشي حاجة نازلة من نيفها دارت يديها وهي تلقا الدم\n\nرنيم: افف رعفت عوتاني.... مشات للطواليط غسلات وهزات راسها واحد المدة\n\n\nهاد الليلة كانت عند رنيم حفلة.. مشات لبيتها وجدات راسها وخرجات.. لقات \nطارق جالس فوق الفوتوي وتسنيم متكية على صدرو وهما كيهدرو ويضحكو.. \nمبانليهاش شادي ومشات لبيتو\n\nرنيم: خويا انا غادية دبا ياله نوجد للحفلة\n\nشادي: انا نمشي معاك\n\nرنيم: اوك.. كنتسناك...... رجعات لعندهم وجلسات قدامهم... حشمو شوية وتباعدو\n\nتسنيم: (ناضت تسنيم من فوقو) صافي غادي تمشي دبا\n\nرنيم: اه ياله نجيبها مع وقت الحفلة هي هاديك.. وشادي غادي يمشي معايا... تمشي حتى نتي\n\nتسنيم: (شافت فطارق) معرفتش\n\nطارق: حنا عوالين نخرجو هاد العشية\n\nرنيم: داكوغ مي متعطلوش فالليل... نزل شادي.. ياله باي...... مشات هي وشادي ركبو الطموبيل وشادي هو لي سايق\n\nشادي: بنتيلي صفرة مالك\n\nرنيم: (شادة راسها) والو غير العيا وصافي.....\n\nتسنيم: نخرجو دبا\n\nطارق: بلاتي راه مزال الحال.. جرها رجعات كيف كانت متكية على صدرو... تسنيم تقبلي تزوجي بيا\n\nتسنيم: (هزات راسها وشافت فيه مصدومة) ك..كيفاش\n\nطارق: (دوز يديه على وجهها) واش تقبلي تزوجي بيا... انا كنبغيك ومنقدرش نعيش بلا بيك ثانية وحدة... الحمد لله هانا تخرجت دبا وخدام\n\nتسنيم: مي انا مزال كنقرا\n\nطارق: مغاديش نحبسك على قرايتك كوني متاكدة\n\nتسنيم: موحال بابا واش يبغي\n\nطارق: المهم خلي داكشي تال من بعد.. ياله سيري لبسي باش نخرجو\n\nتسنيم: وااخة... ياله بغات توقف وهو يعاود يجرها.. طاح على شفتيها كيلتاهم \nوهي مصدومة مكتحركش.. كانت اول قبلة ليهم.. بعد عليها وبقا كيشوف فيها\n\nتسنيم: (حطات يدها على فمها) اويلي اش درتي\n\nطارق: كنبغيك وهادشي لي درت دبا حتى انا مصدوم منو... قربها لعندو وحيد يديها... نتي كتبغيني\n\nتسنيم: (كتشوف فعينيه) اه كنبغيك... تكاها على الفوتوي وطلع فوقها غطاها...... بعد لحظات قليلة دفعاتو\n\nتسنيم: اناري اش كنديرو حنا... جلسات وهي مصدومة من جرأتو\n\nطارق: (دوز يديه على راسو) سمحيلي.. ياله سيري لبسي باش نخرجو........ ناضت\n تسنيم مشات لبيتها لبسات وخرجو.. عقلها كان شارد فداكشي لي وقع \nلداخل........ عند شادي ورنيم لي كانو فالكواليس.... خرجات رنيم وتعالات \nالتصفيقات.. بدات فالغناء ديالها وشادي حاضيها من اللور... شافها كتغني غير\n بزز وباينة عليها مريضة... من ديما كانت رنيم بالنسبة ليه مصدر قوة وصعيب \nتنهزم وواخة دبا باينة مريضة محسساتوش..... رنيم كتغني حتى شدها صداع \nفالراس وشي حاجة نازلة ليها من نيفها... دارت يديها ولقات الدم.. فجأة اختل\n توازنها وسقطات على الارض مستلقية... شادي بالصدمة متحركش... حتى قاسو شي \nحد من الناس لي خارجين كيجريو عندها عاد فاق ومشا كيجري لعندها\n\nشادي: رنيم رنييييييم\n\n\nداخلة كتجري للكلينيك وقلبها غيسكت بالخلعة لا هي لا طارق.... بزز باش قدرو\n يدخلو حيت كانت الصحافة مجمعين فالباب.. بانليهم شادي واقف قدام غرفة \nوكيبكي\n\nتسنيم: شااادي.. مال رنيم\n\nشادي: (عنقها) معرفتش.. هئ هئ مزال مخرج الطبيب.... جلسو كيتسناو حتى بانليهم الطبيب خارج\n\nطارق: عفاك كيبقات المريضة وشنو عندها\n\nالطبيب: (حيد نظاظرو) معندي مانخبي عليكم.. المريضة عندها ورم فالرأس\n\nشادي: ك..ك..كيفاش\n\nتسنيم: (جلسات فالارض) اويلي على ختي مسكينة\n\nطارق: كاين علاج ياك\n\nالطبيب: اكيد رغم نسبة نجاح العملية قليلة\n\nطارق: اوك نقدرو ندخلو لعندها\n\nالطبيب: وي تفضلو... طارق نوض تسنيم من الارض\n\nطارق: تهدنو ومسحو دموعكم غادي تخلعوها\n\nشادي: وي عندك الحق.... مسحو دموعهم ودخلو لعندها كانت متكية ودموعها نازلين\n\nتسنيم: (حابسة البكية) رنييم\n\nرنيم: (عطاتهم بالظهر) بغيت نبقا بوحدي..... بقاو كيشوفو فيها حتى عياو \nوخرجو.... غير تسد الباب وهي تكمش على وضعية جنين وبدات كتبكي.... اما برا \nفكانت تسنيم معنقة طارق وكتبكي.... شوية بانتليهم كارمن داخلة كتجري\n\nكارمن: فين رنيم\n\nشادي: هاهيا الداخل\n\nكارمن: شنو عندها\n\nشادي: ورم فالراس\n\nكارمن: الله اكبر..... دخلات لعندها لقاتها كتبكي مشات نيشان لعندها عنقاتها... متبكيش اختي.. الله كبيير ومغاديش يتخلا عليك\n\nرنيم: خايفة اكارمن هئ هئ.. مبغيتش نموت\n\nكارمن: لا نتي مغاديش تموتي.. غاديري العملية وترجعي بيخير كوني متأكدة... \nدوزات معاها الليل كامل وهي تشجعها وتعطيها امل... شادي كان ناعس فوق كرسي \nحتى فاق على التيليفون كان باباه\n\nشادي: الو الواليد\n\nعادل: (بخوف) شنو وقع لختك... كاع الجرائد الالكترونية كيهدرو على ختك بلي راها فالكلينيك.. شنو عندها\n\nشادي: (بعد صمت) ورم فالراس\n\nعادل: كيفااااااااش............ دازت اياام ورنيم فالكلينيك مبغاتش دير \nالعملية حتى يجيو والديها... هاد النهار عيط عادل وهو منهار.. لان رفضولو \nالفيزا..... الليل كامل وهي كتبكي وخوتها كيصبرو فيها.... هاد الصباح غادي \nيديوها باش يحيدوليها الشعر وفاقرب وقت دير العملية... جلسات ياله هز هاداك\n المقص وهي تهرب... حلات الباب وخرجات.. فجأة وقفات............\n\n\nتوقف الزمن لمدة.. نظرات شوق وعتاب.. نظرات فرح وحزن في نفس الوقت.. اقترب \nبخطوات بطيئة وعيناهما معلقان ببعضهما... تفرقها بضع سنتمترات فقط.. \nاستنشقت عطره.. بدأت في إذراف الدموع...\n\nاوستن: (مد يديه مسحليها دموعها) متبكيش بليز... كسرات الحدود وقامت \nبعناقو.. تفاجأ بفعلها لكنه لم يكترث وبادلها العناق.. بل قام بحملها وهي \nوسط حضنه.... التقى جسديهما لاول مرة.. احسو بدفئ بعضهما.. احساس جدييد لم \nيخاجلوه مرة......... كانو تبعوها خوتها وكارمن.. شافو شخص غريب معنق ختهم \nمافهمو والو.. مي مقدروش يقربو لعندها.. بقاو غير واقفين\n\nرنيم: (بصوت مخنوق) خرجني من هنا... اكتفى بانه يدور ويخرج بدون مينطق بكلمة وهي لازال فحضنه\n\nتسنيم: (كتمسح دموعها) فين مشات ختي\n\nكارمن: متخافوش عليها راها بايدي امينة\n\nشادي: شكون هداك\n\nكارمن: اوستن خويا وحبيب رنيم... عم الصمت والتساؤلات حضرات فالحين... \nكيفاش ختهم عندها حبيب وهما معارفينش.......... ركبها فالطموبيل وركب وهو \nيكسيري ماوقف حتى وصل للبحر\n\nاوستن: (شاف فيها) توحشتك\n\nرنيم: الصمت\n\nاوستن: (جبدها لعندو تكات على صدرو) توحشتك بزااف احبيبتي\n\nرنيم: علاش خليتيني هئ هئ.. غبرتي فجأة مبقيتش عارفة فين اراضيك\n\nاوستن: (تنهد) نتي لي اختاريتي نبعدو وانا احتارمت قرارك... عقلتي فاش \nقلتيلي.. الى كانت طريقنا وحدة راه غادي نتلقاو.. وهاحنا تلاقينا\n\nرنيم: كيفاش مفهمتش\n\nاوستن: انا باغي نسلم.. ومبغيتش نسلم حتى تكوني معايا وبجنبي لانه بسببك تعرفت على اعظم دين\n\nرنيم: (بفرحة) واش بالصح كتهضر\n\nاوستن: اه.. نمشيو دبا ومن بعد نشرحليك كلشي\n\nرنيم: (بحماس) واخة... تحركو ماوقفو غير قدام مسجد... دخلو بجوج للمسجد.. \nرنيم مسكتاتش من البكا... كان ديجا هضر مع الامام... جلسو ورنيم من \nموراهم.. كيهضرو ورنيم رغم العياء لي كتحس بيه مبغاتش تفوت هاد اللحظة لي \nكتسناها من يوم بغاتو فيه... بعد مدة قليلة نطق اوستن بالشهادتين\n\nاوستن: (باللغة العربية) اشهد ان لا اله الا الله واشهد ان محمدا عبده ورسوله\n\nالامام: الله يباركليك اولدي ومبروك دخولك للاسلام.. نتا دبا بحال الى تولدتي من جديد صفحة بيضاء وداكشي لي فات تمحا ولله الحمد\n\nاوستن: شكرا... وقف ودار لقا رنيم عينيها تنفخو بالبكا وصفرا بان عليها المرض... رنيم صافي احبيبة براكة من البكا.. ياله نوضي نمشيو\n\nرنيم: (بتعب) واخة... ناضت وهي مسندة عليه كتمشا بشوية عليها وكلمة وحدة لي كتردد على فمها\n\nرنيم: الحمد لله.. الحمد لله.. الحمد لله........ خانوها رجليها وهي طيح.. \nهزها اوستن بالزربة ورجعو للكلينيك... فاقت لقات كارمن وخوتها حداها\n\nرنيم: كارمن\n\nكارمن: (قرباتليها) نعام اختي\n\nرنيم: انا حلمت باوستن\n\nكارمن: نتي محلمتيهش هو راه كان هنا بالصح\n\nرنيم: (بفرحة) بالصح في.... قاطعها دخول شخص هزات راسها لقات مالك قلبها ابتاسمات بدون ماتحس\n\nاوستن: (حط يديه على راسها) كيبقيتي.. خلعتيني عليك\n\nرنيم: ممكن تعنقني.... ناض جلس حداها وجبدها لعندو حشاها فحضنو... زيرات \nعليه وهي متكية على صدرو مبغاتش تفارق عليه.. نسات مبادئها وكلشي.. لي \nعارفة دبا هي باغاه يكون حداها وقريب منها.. اكثر من 3سنوات مرت وهي بعيدة \nعليه... \n\n\nيتبع"
  },
  {
    "id": "6",
    "title": "لأني أنثى الجزء السابع",
    "desc": "\nرنيم: فين كنتي هاد المدة كاملة\n\nاوستن: (تنهد) من بعد ونهضرو فهادشي\n\nرنيم: لا بغيت نعرف دبا\n\nكارمن: تسنيم شادي اجيو نخرجو... ناضو خرجو وبقات رنيم مع اوستن\n\nاوستن: كنت فالمغرب\n\nرنيم: (هزات راسها وشافت فيه باستغراب) اش كنتي كدير تما\n\nاوستن: مشيت لفاس وقريت فجامعة القرويين... كنت باغي نتعرف على الاسلام \nمزيان... اول حاجة درت قريت اللغة العربية وبديت كنقرا القران باللغة \nالعربية... كانو اساتذة تما عاونوني بزاف.... تعرفت على الاسلام بشكل جيد \nواي سؤال كان عندي لقيت جوابو\n\nرنيم: دبا هاد 3سنين كنتي ففاس\n\nاوستن: اه.. وفاش اقتانعت وبغيت نسلم جيت لكندا باش تكوني معايا لحظة دخولي للاسلام وعرفت بلي نتي مريضة من الانترنيت\n\nرنيم: (حدرات راسها) الحمد لله غير منين عشت هاد اللحظة وسلمتي.. دبا الى جات الموت.....\n\nاوستن: (قاطعها) شش نتي مغاديش تموتي سمعتيني\n\nرنيم: هئ هئ\n\nاوستن: (عنقها) متبكيش احبيبتي عفاك وغاندير المستحيل باش تشافاي تيقي فيا\n\nرنيم: واخة.... بقات متكية على صدرو حتى نعسات حطها فبلاصتها وغطاها وهو يخرج\n\nكارمن: (عنقاتو) توحشتك بزااف\n\nاوستن: حتى انا.. كيدايرة سافا\n\nكارمن: وي مزيان ونتا\n\nاوستن: شوية مغادي نرتاح حتى ترجع رنيم مزيانة.. بغيت نهضر مع الطبيب ديالها\n\nكارمن: اوكي اجي نمشيو عندو\n\nاوستن: (شاف فخوتها) شكون هادو\n\nكارمن: هدا شادي وهادي تسنيم خوت رنيم\n\nاوستن: (ابتاسم) متشرفين انا اوستن\n\nشادي: متشرفين... مشا اوستن مع كارمن\n\nكارمن: فخبارك والدين رنيم بغاو يجيو مي معطاوهمش الفيزا.. راها من البارح \nوهي تبكي خافت توقعليها شي حاجة فالعملية ومتشوفش والديها.. وهاد الصباح \nبغاو يحيدوليها الشعر وهربات.. تما فين تلاقيتيها\n\nاوستن: كلشي غادي يتصلح ووالديها غادي يجيو.... دخلو عند الطبيب بقاو كيهدرو وشرحليه حالتها\n\nالطبيب: كاقصى حد خاصنا السيمانة جاية نديرلوها العملية\n\nاوستن: صافي السيمانة الجاية غديرها.... خرجو من عندو ورجعو لعندها.. لقا \nخوتها جالسين فالفوتوي وشي واحد جالس حدا رنيم وشاد يديها... غير شاف داك \nالمنظر وهو يغوبش\n\nاوستن: (مخنزر) احم\n\nرنيم: (فهماتو) اوستن نعرفك هدا طارق حبيب ختي تسنيم\n\nطارق: (وقف) عاوداتلي رنيم عليك بزاف\n\nاوستن: متشرفين... تسالمو وطارق مشا جلس حدا تسنيم واوستن جلس حداها.. رتاحيتي شوية\n\nرنيم: اه الحمد لله\n\nاوستن: بغيتي تاكلي شي حاجة\n\nرنيم: لا مقداش\n\nاوستن: بنتيلي مقلقة.. ماالك\n\nرنيم: والو متشغلش بالك\n\nاوستن: (تنهد) اوك.... تكا على الكرسي وبقا كيشوف فيهم... شادي فمو كياكلو ومقدرش يسكت\n\nشادي: رنيم\n\nرنيم: شنو\n\nشادي: دبا هاد خونا حبيبك\n\nرنيم: (جابليها الضحكة) اه\n\nشادي: وفين كان معمري شفتو.. ولا كنتي كتلقايه سر\n\nرنيم: براكة من الهضرة البرهوش وخليني عليك راه عييت\n\nشادي: انقوليك واحد الحاجة.. باينة عليه متكبر\n\nاوستن: (خنزر) رنيم نعسي راه خاصك الراحة\n\nرنيم: ا.. اه واخة\n\nاوستن: (شاف فيهم) تقدرو تمشيو انا غنبات معاها\n\nشادي: نو غير سير نتا.. انا لي غادي نبقا مع ختي\n\nاوستن: ب...\n\nرنيم: (قاطعاتو) غادي يبقا معايا اوستن غير سيرو ارتاحو نتوما\n\nشادي: واااخة اختي... خرج كلشي بقات غير رنيم واوستن\n\nرنيم: اوستن ماالك\n\nاوستن: مشفتيش خوك اش كيقول\n\nرنيم: شنو قال\n\nاوستن: دبا انا متكبر\n\nرنيم: (باستغراب) هو هضر بالعربية كيدرتي فهمتي\n\nاوستن: راني قلتليك قريتها.. واخة مفهمتش داكشي لاخر مي فاش قال متكبر فهمتو\n\nرنيم: اه نسيت.. ماتقلقش راه شادي مزال صغير وكيبغي يضحك وفاش غادي تعرف عليه مزيان غادي يعجبك\n\nاوستن: اوك.. ياله ارتاحي دبا متشغليش بالك بهادشي... غطاها وباسها فراسها.. بونوي\n\nرنيم: بونوي حياتي... نعسات رنيم واوستن تكا فوق الفوتوي كيفكر\n\n#فرنسا\n\nعند مريم لي غير عرفات شنو وقع لرنيم بقات فيها وكتمنى كون كانت تما تمشي \nلعندها.. تفكرات الشخص لي قاليها واش تمشي لكندا احسن مي مقبلاتش.. دبا \nندمات.. هزات تيليفونها تهضر معاه مي مكيجاوبهاش.. صونات حتى عيات وحطات \nتيليفونها نعسات\n\nيوم جديد اوستن كان فاق بكري ومشا جاب الفطور لرنيم... دخلها للطواليط وفطرها عاد جاو خوتها\n\nاوستن: حياتي انا عندي شي شغل شوية ونرجع\n\nرنيم: واخة..... خرج اوستن وبعد ساعات رجع... جات الفرملية\n\nالفرملية: انسة رنيم خاصنا نمشيو نحيدو الشعر\n\nرنيم: (شافت فاوستن) الصمت\n\nاوستن: واخة شوية ونجيو... حياتي ياله نوضي\n\nرنيم: (عينيها مدمعين) لا مبغيتش\n\nاوستن: ششش متبكيش انا غنكون معاك تيقي فيا\n\nرنيم: واخة... وقف اوستن هزها وخرجو بغاو يتبعهوم مي مخلاهومش اوستن..... دخلو وجلسو فوق الكراسة\n\nاوستن: تقدرو تبداو بيا انا اللول\n\nالفرملية: (باستغراب) كيفاش\n\nاوستن: حيديلي الشعر شنو لي مفهمتيش\n\nرنيم: علاش...\n\nاوستن: (قاطعها) بغيت.. ياله بداي..... بدات الفرملية كتحيدلو شعرو ورنيم دموعها نازلين... كملاتلو وانتاقلات لرنيم\n\nاوستن: (حط جبهتو على جبهتها) يمشي الشعر ويعاود ينوض اهم حاجة انك بجنبي \nحيت منقدرش نعيش بلا بيك..... بقاو على داك الشكل حتى كملاتليها.. مسح \nدموعها وباس راسها وهو يهزها...... رجعو للبيت غير دخلو وهما يحلو الاخرين \nفمهم مي حاولو ميبينوش ليهم..... رجعها لبلاصتها وغطاها\n\nاوستن: ياله ارتاحي شوية\n\nرنيم: واخة.... خرج اوستن وتسنيم قربات لرنيم\n\nتسنيم: كيبقيتي اختي\n\nرنيم: مزيان الحمد لله.. متخافيش عليا\n\nتسنيم: الله يشافيك الحبيبة ديالي\n\nرنيم: اميييين اختي\n\nتسنيم: (بشوية) معمرك معاودتيلي على اوستن\n\nرنيم: مجاتش الفرصة وصافي.. ديجا فاش جيتي كنا مفارقين\n\nتسنيم: وشنو سبب فراقكم\n\nرنيم: بسبب الدين يعني هو ماشي مسلم ونتي عارفاني فهاد المسألة عندي حساسية.. منقدرش نكمل مع واحد عارفة بلي مغاديش تنتاهي بالزواج\n\nتسنيم: (بعد صمت) ودبا؟\n\nرنيم: فاش جا للكلينيك المرة اللولة وخرجنا.. راه مشينا للمسجد ودخل للاسلام الحمد لله\n\nتسنيم: (بفرحة) الحمد لله باينة كيبغيك بزاف\n\nرنيم: حتى انا كنبغيه وبزاااف\n\nتسنيم: مي مزال ماكمل خاصو يتختن او لا؟\n\nرنيم: وي عاارفة.. كنظن هو عارف مي دبا مع المرض ديالي ملقيت كيندير نقولهالو\n\nتسنيم: نو غير صبري حتى تشافاي ان شاء الله ويتختن.. ديجا منين نطق بالشهادة راه مسلم الحمد لله\n\nرنيم: وي الحمد لله\n\n\nبعد مرور ايام كانت رنيم متكية حتى حسات بالحركة فالبيت وهي تحل عينيها\n\nرنيم: ماما هئ هئ\n\nهناء: (عنقاتها) الله على بنيتي الله.. صافي احبيبة ماماها متبكيش عفاك\n\nعادل: (جرها لعندو) متبكيش ابنتي... نتي قوية وهذا اختبار من عند الله\n\nرنيم: ونعم بالله.... باس راسها وهو يجي سفيان عنقها\n\nسفيان: توحشتك الخايبة\n\nرنيم: حتى انا بزاااف\n\nسفيان: اكرام كتسلم عليك مقدراتش تجي راكي عارفة مع الحمل والطبيبة منعات عليها السفر\n\nرنيم: لا ماشي مشكل الله يفك وحايلها على خير\n\nسفيان: امييين\n\nرنيم: مي كيدار بابا وماما جاو\n\nسفيان: (دار شاف فاوستن لي كان واقف حدا الباب) موسيو اوستن كان عندو معارف وهدر معاهم وخرجات لوالديك الفيزا بالزربة\n\nرنيم: (شافت فيه) شكراا.. اوستن ابتاسم وغمض عينيه... جات تسنيم وشادي \nتسالمو مع والديهم وجلسو.. رنيم كانت فرحانة بشوفة والديها... ومبغاتش تفرق\n على ماماها... جالسة ماماها حداها وهي متكية على صدرها..\n\nاوستن: (بالعربية) احم انا اريد التحدث معكم\n\nهناء: يااه كيهضر بالعربية\n\nرنيم: ههههه اه\n\nسفيان: ماذا تريد\n\nاوستن: يعني بعد اذنكم.. انا اطلب منك سيد آدل وسيدة هناء الزواج من ابنتكم رنيم..... رنيم بقات مصدومة وغير كتشوف\n\nعادل: هدا اش كيقول\n\nسفيان: عمي انا كنعرف اوستن وهو كيبغي رنيم وحتى رنيم كتبغيه.. وكنظن الى وافقتي غادي تفرحهم بجوج\n\nعادل: (شاف فرنيم) واش بالصح هادشي لي قال سفيان\n\nرنيم: اه ابابا\n\nعادل: مي هو ماشي مسلم و...\n\nشادي: (قاطعو) راه سلم ابابا مشفتيش كيفاش كيهدر بحال الى كنشوف فيلم مدبلج ههههه\n\nتسنيم: (ضرباتو) براكة من الضحك الباسل راه كيهضرو فموضوع جدي\n\nاوستن: انا لم افهم شيء\n\nشادي: اش غادي تفهم.. فهمت انا بعدا\n\nتسنيم: (عاودات ضرباتو) ولايني راك موصيبة\n\nعادل: (بعد صمت) من الاحسن ان نأجل الامر حتى تتحسن رنيم\n\nاوستن: ممم انا اريد الزواج بها قبل العملية.. اي غذا سنعقد القران.. إن كنتم موافقين بطبيعة الحال\n\nرنيم: (بصدمة) هااا\n\nهناء: بنتي نتي قابلة\n\nرنيم: (حدرات راسها) اه\n\nعادل: (تنهد) حاضر انا اقبل\n\nاوستن: (بفرحة) شكراا كثييرا.... خرج اوستن وهو فرحان دوز اتصال كيهدر ويضحك\n\n\nخرج اوستن ورنيم جلسات كدور عينيها... قرب منها عادل\n\nعادل: رنيم متاكدة من قرارك\n\nرنيم: اينا قرار ابابا\n\nعادل: زواجك من هداك\n\nرنيم: اه ابابا\n\nعادل: اوا الله يكمل عليكم بالخير\n\nرنيم: امييين..... يوم جديد جات كارمن هي اللولة طلات على رنيم وهي فرحانة\n\nكارمن: مبرووك حبيبتي فرحتليك\n\nرنيم: ميرسي خيتو... فين اوستن مولف كيجي بكري لعندي\n\nكارمن: راه مشا يجيب الناس لي يزوجوكم ويجيب ماما وبابا\n\nرنيم: قالهاليهم\n\nكارمن: وي راه غير خرج من عندك عيطلي وعيط لماما وبابا.. عرفتي راهم فرحانين... عيطليهم قبل مانجي عندك لقيتهم شادين الطريق جايين\n\nرنيم: ااه مزيااان.... بقاو مجمعات حتى جات عائلتها طلو عليها وجلسو \nمعاها... دخلات مدام سيلين وسيباستيان من موارهم اوستن لابس كوستيم فالكحل \nمع قميجة فالبيض.. وجوج رجال من موراه.... سلمو عليها والديه وهما \nفرحانين.. تقدم عندها اوستن باس يديها\n\nاوستن: كيبقيتي\n\nرنيم: (كتشوف فوالديها بنص عين) سافا حمد الله\n\nاوستن: قريب تولي مراتي\n\nرنيم: كح كح\n\nاوستن: ههههه كتحشمي زعما\n\nرنيم: حشم راه ماما وبابا كيشوفو فيك\n\nاوستن: وااخة.... جلس فكرسي حداها.. هل نبدأ مراسيم الزواج\n\nعادل: لكن لم نجهز الاوراق\n\nشادي: هاي هاي على سي عادل واللغة العربية هههه\n\nاوستن: (خنزر فشادي ودار) لقد جهزت كل شيء بمساعدة اختي كارمن.. التي احضرت جميع الاوراق من منزل رنيم\n\nعادل: اووك... تقدم العدول وبداو فالمراسيم الاعتيادية.. بعد لحظات تعلنو \nزوج وزوجة.. الفرحة ظهرات على وجه رنيم رغم المرض والعياء لي كتحس بيه... \nكانت تسنيم وكارمن كيوثقو هاد اللحظة عبر عدسات هاتفهم... شعور جديد كيخالج\n كل من اوستن ورنيم ونظراتهم المتبادلة لي مليئة بالفرحة والحب والعشق.... \nتصورو مجموعين وهما فرحانين... عادل رغم عدم اقتناعو بهاد الزواج لي جا \nفجأة ولكن فرح فاش شاف ابتسامة بنتو... فهو كيعتابرها ملكة واميرتو الصغيرة\n وحبو الكبير ليها خلاه ينسا بلي غيجي النهار لي تزوج فيه... بدا كيراقب \nنظراتهم لبعض فصمت... خرج كلشي وبقات معاها كارمن\n\nرنيم: (بحزن) حتى اوستن مشا فحالو\n\n\nكارمن: تقدري توقفي شوية\n\nرنيم: علاش\n\nكارمن: غير نوضي... عاوناتها وقفات وحيداتليها بيجامتها جبدات فستان ابيض لبساتوليها\n\nرنيم: اش هادشي\n\nكارمن: صبري شوية.. دارتليها مكياج خفيف.. اووه جيتي فنة..... خرجات كارمن وهو يدخل اوستن\n\nاوستن: (بحب) جيتي كتحمقي\n\nرنيم: شكراا\n\nاوستن: انا راجلك دبا يعني انا هو نتي ونتي هي انا... باس يديها.. تافقنا\n\nرنيم: واخة... قربليها كثر ودور يديه على خصرها.. حدر وباسها فحناكها بجوج\n\nاوستن: مغاديش تقوليلي البوسان ممنوع ياك\n\nرنيم: (تزنكات) الصمت\n\nاوستن: ههههه.. مي دبا جات حلوة بزااف.. شوفي فيا\n\nرنيم: شنو... سكتها بقبلة على شفتيها.... كانت اول قبلة ليهم بجوج... كانت \nالتوتر واضح على رنيم بحيث غير التقاو شفتيهم بدات كترعد.. حس بيها اوستن \nوزاد ضمها ليه.... بعد وهو كيشوف فعينيها والبسمة على وجهو... كانو خدودها \nحومر وكدور فعينيها متفادية التقاءهم باوستن\n\nاوستن: (همس فودنيها) اي لوف يووو\n\nرنيم: (نزلات دمعة من عينيها) اي لوف يو توو\n\nاوستن: نخرجو دبا\n\nرنيم: فين\n\nاوستن: غير هنا.. ياكما عيانة نجلسو\n\nرنيم: لا لا ياله منها نبدل الجو شوية\n\nاوستن: اوك حياتي\n\nرنيم: صبر خاصك تمسح شوية دالعكر فشفايفك\n\nاوستن: (بابتسامة) مسحيلي... حدر عندها وهي من نيتها كتمسحلو حتى غفلها وحط\n شفايفو على شفايفها مرة اخرى.. كان اوستن هو المسيطر ورنيم كتحاول تبعو\n\nاوستن: ياله دبا مسحي\n\nرنيم: (مزنكة) واخة.. قداتلو وقدات حالتها حتى هي... شدها من يديها وخرجو..\n ركبو فالاسانسور نزلو.. دخلو للكافي ديال الكلينيك وهي تحل فمها.. كانت \nمزينة وعائلتها كلهم كيتسناوها... طلقات موسيقى هادئة وشدها اوستن كيرقصو \nعلى انغامها... كملو رقصهم وتجمعو على طارطة... جلس على ركبتو وحليها \nالبواطة\n\nاوستن: حياتي وحبيبتي وزوجتي بغيت نقوليك بلي كنبغييك بزاااف وغادي ندير كل\n جهدي نطور علاقتنا باش تدوم اكثر... ان شاء الله.... اي لوف يووو\n\nرنيم: (دموعها نازلين) حتى انا كنبغيك.... ركبليها الخاتم وناض باسليها \nراسها... قطعو الطارطة بجوج... هكا دازت الامسية وهما غير ضاحكين حتى عيات \nرنيم وهزها رجعها للبيت...... يوم جديد فاقت رنيم بكري وهي مخلوعة لقات \nاوستن مزال ناعس... جلسات كدعي يدوز هاد النهار بيخير وتنجحليها العملية...\n لحظات قليلة جات العائلة كاملة واوستن فاق على هدرتهم.... جات الفرملية\n\nالفرملية: مدام رنيم نتي جاهزة\n\nرنيم: (بخوف) اه\n\n\nالفرملية: اوك.. انا نمشي نجيبليك الكرسي ونرجع..... خرجات وهو ينوض عادل قربليها\n\nعادل: (شد يديها) رنيم يا رنيم... معمري قلتليك واحد الحاجة مي هاد النهار غادي نقولهاليك\n\nرنيم: شنو\n\nعادل: انا مفتاخر بيك... فاش كيسولوني صحابي على ولادي شنو كيديرو.. كنت \nكنعاودليهم غير عليك... نتي بنتي وولدي فاش صيفط خوتك عندك كنت مرتااح حيت \nعارف غادي تكوني الام والاب ليهم... وتقدري تكوني حسن مني انا وماماك فحرصك\n عليهم.... بغيتك تعرفي بلي نتي مصدر فخر ليا وغادي تبقاي هكا حتى لاخر يوم\n فحياتي...... عنقاتو رنيم وهي كتبكي متأثرة من هدرتو وفرحانة حيت قاليها \nبلي مفتاخر بيها رغم نجاحها الدائم فدراستها معمرو قاليها انا مفتاخر بيك..\n وكانت هاد الكلمة هي لي كتسناها دائما تسمعها.... قاطعهم دخول الفرملية\n\nاوستن: انا غادي نهزها ممحتاجينش الكرسي.... تقدم اوستن جيهتها... جاهزة احبيبتي\n\nرنيم: لا\n\nاوستن: (هزها ولوات رجليها على خصرو) انا غادي نتسناك قدام الغرفة.. خاصك \nتخرجي بالزربة نتي عارفاني كنكره الانتظار ويلا تعطلتي غادي نتقلق منك..اوك\n\nرنيم: (حاشية وجهها فعنقو) مبغيتش ندير العملية ا اوستن عفاك هئ هئ\n\nاوستن: ششش متبكيش عفاك احبيبة... كلشي غيدوز مزيان.. تيقي فيا انا كنت عوال نشوف احسن طبيب ساعة لقيت هدا هو الاحسن... شوفي فيا\n\nرنيم: نعام\n\nاوستن: (كيمسحليها دموعها) بغيتك دخلي العملية ونتي فرحانة انك غادي تخرجي \nونتي مشفية ان شاء الله... انا غادي نتسناك اوك وشوفي عائلتك كلها هنا... \nحنا كاملين مزال محتاجين رنيم\n\nرنيم: واخة\n\nالفرملية: مخاصكش دخل\n\nاوستن: نو غادي ندخل.... دخل اوستن لغرفة العمليات وهو معنق رنيم..... حطها بلاصتها وهي كارزة عليه\n\nرنيم: متخلينيش\n\nاوستن: متخافيش.. انا غادي نتسناك ياله سربي خرجي... بغيتك تبراي اوك\n\nرنيم: (بحزن) واخة\n\nاوستن: (باس يديها) كنبغييك\n\nرنيم: اي لوف يو توو.. حدر عندها وحط شفايفو على شفايفها......... \n\nاوستن: كنتسنااك.... خرج وهو كيدعي فنفسو دوز العملية بيخير\n\n\nمرت عدة ساعات والعائلة جالسة كتسناها... بعد لحظات خرج الطبيب\n\nتسنيم: عفاك كيدازت العملية\n\nالطبيب: (بابتسامة) العملية نجحات\n\nاوستن: كيبقات رنيم\n\nالطبيب: المهم العملية دازت فاجواء مزيانة.. كنت خايف يجيوها شي مضاعفات.. مي لحسن الحظ مكانوش... هاد 48ساعة غادي تبقا تحت المراقبة\n\nتسنيم: نقدرو نشوفوها دبا\n\nالطبيب: لا اصلا مزال مغاتفيق.. المهم خاصكم تصبرو هاد اليومين...... مشا \nالطبيب وجلسو كيشوفو فبعضياتهم........ رنيم تنقلات للعناية المشددة...... \nبعد مرور يومين فتحات عينيها وعاودات سداتهم بسبب الشعا.... كانت الفرملية \nحداها غير شافت تحركاتها وهي تخرج كتجري باش تعيط للطبيب.... كان اوستن \nجالس قدام العناية حتى شاف الفرملية خارجة كتجري وهو يوقف.... تسارعات \nضربات قلبو من الخوف وهو عاجز مقادر يدير والو.... شاف الطبيب داخل \nكيجري... جلس وشد راسو.... بعد لحظات خرج الطبيب وهو يشدو اوستن\n\nاوستن: شنو وقعليها\n\nالطبيب: مبروك عليك مدام رنيم تجاوزات مرحلة الخطر وراها فايقة... غادي نحولوها دبا لغرفة عادية باش تتمكنو تشوفوها\n\nاوستن: (بفرحة) شكراا ادكتور..... بعد نصف ساعة دخل اوستن عند رنيم\n\nرنيم: (بشوية) اوستن\n\nاوستن: (باس يديها) نعام احبيبة.. ياكما بغيتي شي حاجة\n\nرنيم: الما\n\nاوستن: واخة احياتي... خدا كاس وجلسها بشوية عطاها شربات ورجعها لبلاصتها\n\nرنيم: فين ماما وبابا\n\nاوستن: (ضرب راسو) مع التلفة نسيت معيطليهومش اطط....... خرج صونا على \nسفيان قاليه اش كاين ورجع لعندها.... حدر لعندها وحشا وجهو فعنقها\n\nاوستن: خفت ماترجعيش... خفت تخليني بوحدي\n\nرنيم: (دوزات يدها بشوية فوق ظهرو) شكرا على وقفتك معايا ودعمك ليا\n\nاوستن: (شاف فيها) نتي حبيبتي وزوجتي وروحي راه من واجبي نوقف معاك وندعمك\n\nرنيم: الله يخليك ليا ياربي\n\nاوستن: (طبع قبلة على شفتيها) اي لوف يوو..... دخلات العائلة لقات اوستن \nحاط راسو فوق صدرها... غير سمع الباب تحل وهو يوقف.... مشاو والديها عنقوها\n وطمأنو عليها.. دازو خوتها وسفيان.. من بعدهم والدين اوستن وكارمن... عاد \nجا واحد الشخص\n\nطارق: (باس يديها) كيبقيتي سافا\n\nرنيم: وي حمد لله..... اوستن بقا كيخنزر فيه\n\n\nبعد مرور شهر ورنيم فالمستشفى كان اوستن ديما معاها ومعتاني بيها... هادشي \nلاحظو عادل وعجبو الحال وعرف بلي خدا القرار الصحيح فاش قبل يتزوجو... بدا \nشعر رنيم فالنمو..... واليوم هو فين غادي تخرج رنيم.... عائلتها وعائلة \nاوستن كانو فدارها كيوجدو باش يستقبلوها واوستن هو لي غادي يجيبها\n\nاوستن: واجدة احياتي\n\nرنيم: اه.... هزها وخرجو من بعد ماودعو الفرمليات والاطباء اللي شرفو على \nحالتها.... خرجو من خلف المستشفى تفادي من الصحفيين... ركبها فالطموبيل \nوشدو الطريق\n\nرنيم: عارف بعدا داري جديدة\n\nاوستن: ويي راه سفيان وراهالي\n\nرنيم: اووك..... بعد لحظات توقفو قدام المنزل... حلات الباب ونزلات بشوية عليها\n\nاوستن: تسناي نهزك\n\nرنيم: لا بلاش خليني نتمشا شوية راه عييت بالنعاس\n\nاوستن: واخة احياتي... شدها من يدها كانت تسنيم فانتظارهم\n\nتسنيم: (عنقات رنيم) مرحبا بيك فدارك اختي\n\nرنيم: (خربقاتليها شعرها) توحشتك الموصيبة\n\nشادي: (بعد تسنيم وعنقها) على سلامتك\n\nرنيم: الله يسلمك البرهوش\n\nشادي: بديتي عوتاني\n\nرنيم: هههه غير كنضحك معاك.... دخلو سلمات على العائلة وهي تجلس\n\n#فرنسا\n\n....: الو حياتي\n\nمريم: اش هاد الغبرة شحال هادي معيطيلي ودبا الو حياتي\n\n....: عاارف راسي مقصر معاك كنعتادر بزاااف\n\nمريم: ممم اووك مي فوقاش غادي تجي لعندي.. راني توحشتك\n\n....: قرييب غادي نجي لعندك هذا وعد\n\nمريم: وااخة غادي نتسناااك\n\n#كندا\n\nسفيان: ختي رنيم انا غذا ان شاء الله غادي نرجع.. اكرام دخلات لشهرها هاد السيمانة وخاصني نكون معاها\n\nرنيم: ويي عارفة شكراا وسمحلي عدبتك كل مرة هابط للمغرب طالع... والله يفك وحايلها على خير ياربي\n\nسفيان: امييين\n\nعادل: حتى حنا غادي نزلو مع سفيان\n\nرنيم: واايلي علاش\n\nعادل: اوا ابنتي راه خليت الشغل كلو على حمزة ودبا نتي الحمد لله رجعتي مزيانة.. وها خوتك معاك وراجلك يعني مطمأن عليك\n\nرنيم: واخة اباباتي لي بانليك.... مشات لبيتها لبسات بيجامة وتكات... تحل الباب ودخلات هناء\n\n\nهناء: بنتي بغيتي تنعسي\n\nرنيم: لا غير بغيت نرتاح اجي جلسي حدايا... تحشاو بجوج فالناموسية\n\nهناء: دبا نتي ابنتي تزوجتي مكتفكريش ديري العرس\n\nرنيم: مزاال الحال عليه... نرجع انا بعدا مزيانة.. وراه مبقا والو وتبدا \nالقراية... خاصني نكمل هاد العام وزيد عليها اوستن خاصو يتختن\n\nهناء: ااه مزال ماتختن\n\nرنيم: نو مزاال\n\nهناء: اوا الله يسهل عليكم ياربي\n\nرنيم: امييين اماما... تحل الباب ودخل اوستن\n\nاوستن: ااه اعتذر\n\nهناء: (ناضت) لا اولدي غير دخل... خرجات وسد اوستن الباب وقربليها\n\nاوستن: ياكما عيانة\n\nرنيم: لا غير بغيت نتكا شوية وصافي.... حيد صباطو وتحشا حداها\n\nاوستن: (جبدها لعندو) توحشتكك بزااااف\n\nرنيم: انا ديما حداك\n\nاوستن: اه مي كانت العائلة ديما حداك مخديتش راحتي معاك\n\nرنيم: (بخجل) اوك.. هانا دبا حداك..... قاطعها بقبلة خلاها دوب بين يديه\n\nطارق: سي عادل نقدر نهدر معاك فموضوع الى سمحتي\n\nعادل: واخة.. خرجو بجوج للجردة وجلسات تسنيم كضرب فحناكها\n\nطارق: احم انا صديق بنتك رنيم كبير عليها بعام.. انا هاد السنة شديت الدكتوراة ديالي\n\nعادل: ماشاء الله... مبروك عليك اولدي\n\nطارق: الله يبارك فيك... المهم كنت معجب برنيم حيت مغنية كيعجبوني \nاغانيها... توطدات علاقتي بها وعرفاتني على خوتها... شادي والانسة تسنيم\n\nعادل: (دار يديه فجيابو) اختاصر اولدي\n\nطارق: احم المهم انا تعرفت على تسنيم ورجعت كنبغيها ودبا بغيت نعرف الى كان ممكن نجيب عائلتي نخطبوها ونتزوجو\n\nعادل: تسنيم مزال صغيرة اولدي.. ويلا نتا كملتي قرايتك هي مزال كتقرا... ياله خليتليك الراحة... دخل الاب وبقا طارق كيخمم\n\nرنيم: (دفعاتو) اش كدير\n\nاوستن: واش نسيتي بلي نتي مراتي\n\nرنيم: عارفة مي مزااال الحال على هادشي\n\nاوستن: علاش\n\nرنيم: ا..ا.. انا مزاالة عيانة خليني نعس دبا\n\nاوستن: (تنهد) اووك..... لبسات تيشورت ديالها وقلبها كيضرب وهي تكا عاطياه الظهر... تحشا فيها من اللور ويديه محاوطين كرشها ونعس\n\n\nيوم جديد ودعات رنيم عائلتها ومشات تسنيم وشادي معاهم للمطار...\n\nعادل: (شد ودن تسنيم) ديها فقرايتك نسمع شي حاجة ماشي تالهيه نجي نتفاهم معاك\n\nتسنيم: (كترمش عينيها) و..واخة..... توادعو ومشاو والديهم وسفيان\n\nشادي: بقيتي فيا ههههه\n\nتسنيم: (معوجة فمها) سكتنا عفاااك... رجعو للدار.... كانو والدين اوستن مشاو لدارهم وكارمن حتى هي مشات بقا غير اوستن ورنيم\n\nاوستن: اش كديري\n\nرنيم: كنطيب\n\nاوستن: اجي جلسي راك مزال مريضة\n\nرنيم: نو عادي خليني نتحرك شوية\n\nاوستن: اوك انا نعاونك.... بقا كيمدليها داكشي لي باغا حتى دخلو خوتها\n\nشادي: هاي هاي على الموسيو كيعاون فالكوزينة\n\nتسنيم: (ضرباتو بجنب يدها) حشم الموصيبة\n\nرنيم: صافي مشاو\n\nشادي: وي من بعد مابهدل تسنيم مسكينة ههههه\n\nرنيم: علاش\n\nشادي: (شاف فاوستن) السيد طارق طلب الزواج من تسنيم وابي رفض ههههه\n\nاوستن: انت لا زلتي صغيرة ويجب عليك ان تركزي على دراستك فقط\n\nتسنيم: (ضربات رجليها مع الارض) وانتي شدي عليا راجلك اويلي واش باغيين تحمقوني\n\nرنيم: هههه صاافي تهدني.. وطارق الى كيبغيك يزيد يصبر مافيها والو دبا \nدييها فقرايتك اوك... مشات تسنيم لبيتها وهي كتبركم.. رنيم رجعات لطيابها \nوشادي جر اوستن خرجو\n\nشادي: (بابتسامة) اظن انه يجب عليك تعلم اللهجة المغربية لكي تفهمنا بسهولة\n\nاوستن: ممم انا ايضا فكرت في هذا الامر\n\nشادي: (بشر) انا سأعلمك\n\nاوستن: اووك شكرااا\n\nشادي: حسنا.. ستذهب الان عند رنيم زوجتك وتقول لها هذه الجملة.. 《رنيم انا \nكنبغيك ونتي راك مراتي وحبيبتي ودبا انا جاتني *ملة》.. هل فهمت\n\nاوستن: اوك ساقولها لها.. شكرا.... مشا اوستن للكوزينة وهو كيعاود فالهدرة لي قاليه شادي حتى وصل لعندها\n\nاوستن: رنيم انا كنبغيك ونتي راك مراتي وحبيبتي ودبا انا جاتني *ملة\n\nرنيم: (دارت يدها على فمها) اويلي اش كتقول\n\nاوستن: شادي بدأ بتعليمي اللهجة المغربية واتيت كي اقول لك اول جملة تعلمتها\n\nرنيم: اناري متعاودش تقولها راه كلام خايب هداك..... شاااادييييي\n\nشادي: (جمع ضحكتو ودخل) نعام اختي\n\nرنيم: (شيرات عليه بكاس بلاستيكي) ياولد الحرام كتعلم لراجلي تخسار دالهدرة\n\nشادي: واغير بغينا نضحكو معاه وهو دارها بالصح ههههههه\n\nرنيم: خرج عليا الله يمسخك... دارت شافت فاوستن.. راه خويا باسل متبقاش تديها فهدرتو اوك\n\nاوستن: اوك.. مي بغيتك تعلميني اللهجة المغربية باش ميبقاش يضحك عليا\n\nرنيم: وااخة هي لي متعاودش احياتي\n\n\n#المغرب\n\nكانت اكرام وسفيان ناعسين حتى فاقت اكرام بالوجع... بدات كدوز يديها على كرشها مي الوجع تزاد ومبقاتش قادرة تحمل\n\nاكرام: سفياااااااااااان\n\nسفيان: (قفز) ماالك\n\nاكرام: كنولد اولد الحراام.. اف اف نوووض عتقني\n\nسفيان: و..واخة تهدني هاحنا غنمشيو..... ناض بالزربة لبسها عباية وهزها.. \nركبو فالطموبيل وشدو طريق الكلينيك واكرام قالبة الدنيا بغواتها..... وصلو \nهزها ودخل كيجري تعرضولو الفرمليات حطوها فالكرسي ودخلوها.... كانت طبيبتها\n كتسناها وهي لي قامت بتوليدها... دخل سفيان معاها لغرفة الولادة\n\nسفيان: (كيدوز يديه على راسها) تهدني احياتي.. ياله شهيق زفير\n\nاكرام: سككككت.. نتا السباب اولد الحرام هئ هئ\n\nسفيان: اهاااا انا السباب وفاش كنا كنديرو داكشي كان كيعجبك الحاال ودبا رجعتيني انا السباب\n\nاكرام: (ضرباتو) متجاوبش معايا اولد الحرااام... شدات يدو عضاتها حتى خلات لطراس ديال سنانها فيه\n\nسفيان: اايي\n\nالطبيبة: اكرام تهدني ودفعي ياله الى بقيتي هكا راه غير كتعدبي راسك\n\nاكرام: اف واخة.... بدات اكرام تدفع حتى خرجات البنت اللولة... مع الخرجة دالبيبي سفيان طاح سخفان\n\nاكرام: اوييلي بمن مزوجة انا هئ هئ\n\nالطبيبة: يااله دفعي باش تهناي\n\nاكرام: اف اف ااااااااااا... خرجاات البنت الثانية.. حطهوم بجوج فوق صدرها\n\nاكرام: (بتعب) ماشاء الله.... بداو عينيها كيتغمضو.... هزو البنيات ينظفهم \nونظفو اكرام.. خرجوها وجاو جوج رجال هزو سفيان خرجوه... بعد لحظات فاق \nسفيان\n\nسفيان: (شد فرملية) فيناهيا مراتي\n\nالفرملية: (حابسة الضحكة) زيد معايا\n\nسفيان: (خنزر فيها) مالك كضحكي.. زيدي قدامي..... وصلاتو للغرفة ومشات.... \nدخل لعندها لقاها ناعسة.. باس راسها وجلس حداها.... نعس وهو جالس فوق \nالكرسي......... يوم جديد حلات اكرام عينيها لقات سفيان ناعس... مدات يديها\n كتفيق فيه\n\nسفيان: (حل عينيه) حبيبة فقتي صباح الخير\n\nاكرام: صباح الخير\n\nسفيان: كيبقيتي باش كتحسي\n\nاكرام: قرب لعندي\n\nسفيان: (قرب عندها) هانا احبيبة\n\nاكرام: (ضرباتو) هااك اولد الحرام... شدات يدو عضاتها... عولت عليك بكري سخفتي وخليتيني\n\nسفيان: اي.. اي صافي سمحيلي... على سلامتك نتي والبنيات\n\nاكرام: الله يسلمك\n\nسفيان: لقيتيني كنفكر فشنو نسميهم\n\nاكرام: صبر..صبر اناا لي توجعت عليهم يعني انااا لي غادي نسمييهم\n\nسفيان: (تنهد) اش غادي تسميهم بالسلامة\n\nاكرام: (بابتسامة) ابتهاج و ابتهال\n\n\n#كندا\n\nكان الباب كيدق مشا اوستن حل الباب وهو يلقا طارق\n\nطارق: سلام سافا\n\nاوستن: سافا ونتا\n\nطارق: اوسي.. كاينة تسنيم\n\nاوستن: اش بغيتيها\n\nطارق: احم بغيت غير نهدر معاها\n\nاوستن: اوك دخل.... جلس طارق فالصالون واوستن مشا عيط لتسنيم...... جات عندو تسنيم ياله بغات تسلم عليه بلابيز وهو يجرها اوستن\n\nاوستن: اش هادشي كنشوف كتسلمي عليه هكا؟\n\nتسنيم: احم اه\n\nاوستن: لا ممنوع هو ماشي خوك ولا راجلك باش تسلمي عليه هكاك.. فهمنا بلي كتبغيو بعضياتكم مي خليو الحدود بيناتكم من الاحسن\n\nتسنيم: احم واخة... جلسو حدا بعضياتهم بجوج واوستن جلس مقابل معاهم\n\nطارق: (بالدارجة) دبا هدا ايبقا حاضينا\n\nتسنيم: معندنا منديرو راه قبل مايرجع بابا وصاه علينا\n\nطارق: ممم اوك.. المهم انا توحشتك\n\nتسنيم: حتى انا وبزااف\n\nطارق: اش بانليك نسافرو انا وياك.. نمشيو لفرنسا مثلا\n\nتسنيم: مكرهتش مي موحال يبغيو\n\nطارق: دبا نهدر مع رنيم ونشوف\n\nتسنيم: وااخة................ مرت سنة باكملها.. سنة فيها الحلو والمر... \nرنيم تحسنات كليا علاقتها باوستن مزيانة رغم بعض الخلافات من ناحية العلاقة\n الجنسية.. ورفض رنيم المستمر لدرجة رجع كل واحد فبيت.. معجبش اوستن ومفهمش\n حتى السبب لكن حبو القوي ليها خلاه حداها... وبغا يخليها على \nخاطرها........ هاد النهار رنيم عندها سوطنونس باش تشد الدكتوراة \nديالها.... اوستن بجنبها كيف العادة كيدعمها... غاديين فالطموبيل وشادليها \nيديها حتى توقفو فالجامعة نزلات وهي تفاجأ بوالديها.. مشات كتجري عنقااتهم\n\nعادل: بووونكوغاج بنتي\n\nهناء: (عنقاتها) الله يعاونك ابنتي\n\nرنيم: (فرحانة) امييين.. فوقاش جيتو\n\nهناء: البارح فالليل وتعرضلينا راجلك اوستن دانا عند ختو بتنا عندها.. بغا يديرهاليك مفاجأة\n\nرنيم: (دارت لعندو) شكرااا.... دخلو مجموعين مشاو جلسو والديها وخوتها واوستن بقا واقف معاها\n\nاوستن: (باسها بوسة خفيفة على شفايفها) بونكوغاج حياتي\n\nرنيم: شكرا على كلشي\n\nاوستن: مابيناتناش.. حنا وااحد اوك.... باس يديها.. ياله سيري بونكوغاج...... مشا جلس حدا والديها وهي مشات كتقاد امورها\n\n\nدازت السوطنونس مزيانة خرجات وتعرضاتليها عائلتها باش تهنأها.... داهم اوستن لريسطو.. كان ديجا حاجز طبلة كبيرة فين احتافلو برنيم\n\nعادل: (عنقها بجنب) مبروووك ابنتي\n\nرنيم: الله يبارك فيك اباباتي... جلسو مجمعين كيهضرو ويضحكو\n\nاوستن: (مدور يدو على خصرها وكيهدر فودنيها) مبروك عليك حبيبتي\n\nرنيم: (مزنكة) الله يبارك فيك احياتي\n\nاوستن: خاصنا نهدرو فواحد الموضوع مهم\n\nرنيم: شناهو\n\nاوستن: حتى للدار ونهدرو\n\nرنيم: وااخة\n\nطارق: احم عمي عادل هادي المرة الثانية لي غادي نطلب فيها يد بنتك تسنيم ونتمنا تقبل... تسنيم حدرات راسها وهي كتويل\n\nعادل: اولدي فهمني البنت مزاال كتقرا وصغيرة\n\nرنيم: سمحولي على التدخل.. مي اش بانليكم يتخطبو والعام الجاي تسنيم ان شاء\n الله غادي تخرج وديك الساعة الى بغاو يتزوجو مكاين حتى مانع... بابا انا \nكنعرف طارق مزياان وكنعتابرو خويا\n\nطارق: اه انا متافق مع رنيم.. بغيت تكون علاقتي بتسنيم علاقة رسمية وبعلمكم\n\nعادل: (بعد صمت) واخة جيب والديك ونهدرو\n\nطارق: (بفرحة) واخة غير تهبطو ان شاء الله.. نجي ونجيب والديا\n\nعادل: ان شاء الله...... رجعو للدار ودخلات رنيم لبيتها تبدل تبعها اوستن\n\nاوستن: جلسي باش نهدرو\n\nرنيم: (جلسات) شنو كاين احياتي\n\nاوستن: احم بالنسبة لعلاقتنا انا وياك واش غنبقاو هكا\n\nرنيم: كيفاش مفهمتش\n\nاوستن: غادي نبقاو كل واحد فبيت\n\nرنيم: احم ا..انا....\n\nاوستن: (قاطعها) كنهدر على العلاقة الجنسية.. مفهمتش علاش كتهربي مني... واش كاين شي مشكل ولا شي مانع شرحيلي\n\nرنيم: (شدات يدو) احم سمحلي احياتي مي مكنتش عارفة كيفاش غنبدا معاك \nالموضوع.. دبا نتا ولله الحمد نطقتي بالشهادة.. ولكن مزال ماكملتي اسلامك\n\nاوستن: كيفاش\n\nرنيم: نتا مزال خاصك تختن\n\n\nرنيم: كنظن غادي تكون عارف هادشي\n\nاوستن: (تنهد) وي عارف.. غادي نكون صريح معاك منقدرش\n\nرنيم: علاش\n\nاوستن: هكاك راه صعييبة.. نتي مغاديش تفهمي هادشي\n\nرنيم: (قربات لعندو وباستو ففمو) حياتي ماتخاف من والو.. كلشي غيدوز بيخير \nمن الاحسن نهبطو للمغرب باش يعرفو يختنوك.. وانا غادي نكون فجنبك\n\nاوستن: (وقف) لا مقابلش.... خرج وخلا رنيم غارقة فتفكيرها.......... دازو ايام ورنيم واوستن مكيهدروش.. هبطو للمغرب مجموعين.. \n\nطارق: الواليد.. الواليدة بغيت نهدر معاكم فواحد الموضوع\n\nالام: ماتبقاش تقولي الواليدة.. انا ماماك\n\nطارق: (تنهد) وااخة اماما... المهم انا كنبغي واحد البنت وبغيتكم تمشيو معايا نخطبوها\n\nالام: فين تعرفتي عليها ومن اينا عائلة هي ووالديها اش كيديرو\n\nطارق: غير بشوية عليك... اول حاجة انا باغي نتزوج بالبنت ماشي بوالديها... تعرفت عليها فكندا.. العام الجاي غادي تخرج\n\nالاب: شنو سميتها\n\nطارق: تسنيم\n\nالام: شناهو نسبها\n\nطارق: تسنيم الادريسي\n\nالاب: مكنعرف حتى واحد بهاد الاسم\n\nالام: يعني باباها مكينتاميش لرجال الاعمال... دونك انا مقابلاش\n\nطارق: (وقف) غذا غادي نمشي نخطب البنت بغيتو تمشيو معايا مرحبا مبغيتوش شغلكم هداك\n\nالام: هاي هاااي.. تحليك الفم ورجعتي كترد الهدرة علينا\n\nطارق: (غوت) اناااا مزااااال منسيت داكشي لي درتو وحمدو الله حيت مزال \nكنهدر معاكم.. ودبا غذا نلقاكم واجدين باش نمشيو والا معمركم تشوفو \nوجهي.... خرج وهو يصوني تيليفونو\n\nطارق: اووك.. انا جاي شوية ونكون عندك.............. يوم جديد هاهو طارق \nواقف مع والديه وختو قدام الباب كيدقو.. وماماه عينيها كيدورو فالجردة \nوالمكان بصفة عامة.... حلاتليهم الخدامة وتعرضاتليهم لالة هناء وسي عادل \nبابتسامة... رحبو بيهم ودخلو.. ام طارق متنكرش بلي انباهرات بفيلتهم \nوباثاتها ايضا..... رنيم هابطة بقفطان فالازرق مع مكياج خفيف والابتسامة \nعلى وجهها\n\nاخت طارق: (دارت يديها على فمها) لا متقوليش هادي المغنية رنيم\n\n\nطارق: (ضحك) اه هي.. ناضت ختو طارت عليها عنقاتها\n\nرنيم: (بادلاتها العناق) اهلا ختي سافا\n\nاخت طارق: (غادي طير بالفرحة) انا فرحانة بزاااف حيت شفتك من دييما وانا كنتمنا نتلقاك\n\nرنيم: وعلاش اطارق مجبتيهاش لعندي\n\nطارق: مكانش فخباري هاد الحب كامل ههه\n\nاخت طارق: هداك راه مسموم\n\nالام: مريم جلسي ونتي لصقتي فالبنت\n\nمريم: (شافت فطارق) الصمت\n\nرنيم: لا عاادي غير خليها\n\nطارق: مريم حبيبة اجي حدايا.. مشات مريم لصقات فيه وسكتات.... نزل شادي سلم عليهم وبقا كيشوف فمريم ويبتاسم\n\nالام: فيناهيا العروسة\n\nهناء: هاهيا غادي تجي... بعد لحظات نزلات تسنيم لابسة قفطان فالابيض مديق \nعليها جهة خصرها وواسع من التحت... طالقة شعرها ودايرالو البابيليز... كانت\n متوترة نوعا ما... سلمات عليهم وماماه كطلع فيها وتهبط.. جلسات حدا رنيم \nوبدات الهدرة الاعتيادية بين الاباء\n\n#فلاش_باك\n\nمريم مستمتعة بحفل رنيم حتى دارت غير شافت طارق وجات عينها فعينو هربات....\n تبعها من اللور مي مالحقهاش.... وصل رنيم لدارها ودار اتصال\n\nطارق: الو بابا فين مريم عيطليها مي تيليفونها مكيشدش\n\nالاب؛ مريم ففرنسا دبا\n\nطارق: كيفااش.. فوقاش هادشي وعلاش انا معنديش الخبار\n\nالاب: نتا لي مكتسولش.. ياله بسلامة راك فيقتيني من النعاس\n\nطارق: (بعصبية) صيفطلي عنوانها.... قطع وبعد دقائق وصلو ميساج فيه \nعنوانها... شد الطريق نيشان للمطار شرا البيي وبقا كيتسنا الطائرة....... \nيوم جديد صبح ففرنسا شد طاكسي نيشان للعنوان........ كانت مريم ناعسة حتى \nسمعات الدقان استغربات حيت مكتعرف حد.... حلات الباب وهي ضرب فطارق بغات \nتسد الباب وهو يدفعها ودخل\n\nطارق: (عنقها) اميرتي الصغيرة ماالك واش مقلقة مني\n\nمريم: هئ هئ\n\nطارق: ششش متبكيش... هزها ودخلو للبيت جلس وهي جالسة فوق رجليه.. مسحليها دموعها وهو كيشوف فيها\n\nطارق: مالك شنو واقع... فهميني\n\nمريم: ماما وبابا صيفطوني لهنا مبقاوش باغييني هئ هئ\n\nطارق: علاااش\n\nمريم: (بعد صمت) ا..انا تغتاصبت\n\nطارق: (خرجو عينيه) كيفاااااااش\n\nمريم: هئ هئ...... كانت الصدمة على طارق كبيرة كيفاش ختو وبنتو الصغيرة \nيوقعليها هكا وهو معارفش.. نزلو دموعو بدون مايحس... كيشوف فاميرتو كيف \nكيقوليها محشية فيه وكتبكي\n\nطارق: (هز راسها) شكون هدا\n\nمريم: الصمت\n\n\nطارق: (شد يديها) قوليلي عفااك انا خووك تيقي فيا\n\nمريم: معرفتش معرفتش هئ هئ... ناضت من فوقو ومشات لبيتها سدات عليها\n\nطارق: (كيدق) صافي سمحيلي منعاودش نسولك.. ياله حلي الباب اختي\n\nمريم: (من مور الباب) ماما وبابا ضربوني اطارق هئ هئ... مسولوش شكون هدا لي\n تعدا عليا.. داوها غير فهدرة الناس ونساوني انا وباش كنحس.... كنحس بجسمي \nتوسخ كل نهار كنغسل فيه ومزال نفس الاحساس... كنحس بلي مابقات عندي قيمة هئ\n هئ... رجعت كنخاف من الزنقة وكنخاف من الرجال وكنكرررره ماما وبابا.... اه\n كنكرهم وغنبقا كنكرهم حتى نموت........ بقاو مدة هو جالس حدا الباب من برا\n وكيبكي وهي الداخل كتبكي... بعد مدة حلات الباب شافت خوها بديك الحالة وهي\n تعنقو\n\nطارق: (زير عليها) نتي انقا بنت عرفتها فحياتي... والف واحد يتمناك هادي \nديريها فراسك.. ونتي مزالة شريفة وعذراء بالنسبة ليا... نتي حبيبتي واميرتي\n الصغيرة وقيمتك اكبر من داكشي لي كتصوري.. شوفي فيا\n\nمريم: (هزات راسها) شنو\n\nطارق: (مسح دموعها) منبغيكش تبكي مرة اخرى.. بغيتك تكملي حياتك عادي وتقراي\n قرايتك... وااعديني غادي ديري جهدك باش تخطاي هاد المحنة وتكملي حياتك\n\nمريم: واخة غادي نحاول\n\nطارق: (باس راسها) ياله نوضي ونتي جالسة عليا قتلتيني الغليضة\n\nمريم: (طرطقات عينيها) انا غليضة\n\nطارق: اه\n\nمريم: (قدات جلستها فوقو) ياله وطرطق دبا\n\nطارق: ياااك مكتحشميش من خوك الكبير.... وقف وهو هازها لاحها فوق ناموسيتها كيهر فيها وهي كتغوت\n\nمريم: ههههه لا لا براكة.. غ..ادي نموت\n\nطارق: (حبس) ياله نوضي لبسي نخرجو نتغذاو\n\nمريم: لا خلينا غير فالدار\n\nطارق: لا ياااله تحركي هانا كنتسناك.... خرج وناضت مريم لبسات حوايجها وخرجات لعندو... مشاو لريسطو جلسو وبعد دقائق تحط الغذا قدامهم\n\nطارق: ياله هاهو سوشي لي كتحماقي عليه.. بصحتك ازوينة\n\nمريم: الله يعطيك الصحة\n\nطارق: اجي بعدا اش كنتي كديري فكندا\n\nمريم: حضرت غير للحفل حيت كتعجبني رنيم\n\nطارق: وعلاش فاش شفتيني هربتي\n\nمريم: خفت منك\n\nطارق: كيفاش خفتي مني\n\nمريم: (تنهدات) خفت يكونو قالوليك شنو وقعلي.. خفت ضربني وتقسا عليا حتى نتا\n\nطارق: (شد يديها) انا خوك وباباك وحبيبك مستحييل نمد يدي عليك وبالاخص ان الذنب ماشي ذنبك... المهم نساي دبا وكولي ماكلتك\n\n\nتساراو داك النهار ودازو للمول شراليها حويجات وشرا لراسو غير باش يبدل \nوبيجامة باش ينعس حيت مجاب معاه والو.... دازو خداو 2بيتزات والمونادا \nورجعو للدار... دخل طارق دوش ولبس بيجامتو ومريم حتى هي بدلات حوايجها... \nتحشاو بجوج فالناموسية كياكلو البيتزا وكيتفرجو.... يوم جديد فاقت مريم \nلقات راسها محشية فطارق... باستو فحنكو وناضت.. غسلات وجهها وقضات حاجتها \nوهي تمشي للكوزينة... وجدات الفطور داكشي لي كيبغي طارق... مشات تفيقو وهي \nتلقاه فالطواليط ورجعات....\n\nطارق: صباح الخير\n\nمريم: صباح النور\n\nطارق: (شاف الطبلة) اوووه اش هادشي\n\nمريم: (بابتسامة) الفطور لي كيعجبك\n\nطارق: (باس يديها) يخليك ليا اصغيورة ديالي.... بداو فالفطور.. اش بانليك تمشي معايا لكندا\n\nمريم: لا بلاش خليني غيير هنا\n\nطارق: انا مغادي نبزز عليك واالو.. لي بغيتي ديريه نتي دبا كبيرة ومسؤولة وفوقما بغيتي تجي لكندا تيليفون واحد نجي نجيبك\n\nمريم: واخة اخويا...... هكا دوز معاها سيمانة ورجع لكندا.. نفسية مريم \nتحسنات من بعد لقاءها بالاخ ديالها وعرفات بلي راه فجنبها وغادي يحميها.. \nقتانعات بلي خاصها تكمل قرايتها وتبني مستقبلها\n\n#الحاضر\n\nالام: خاصنا نديرو شي حفلة خطوبة ونعرضو على العائلة وصحابنا\n\nهناء: وي ضرووري ان شاء الله... بالاخص انه مزاال العرس.. نديرو حفلة نجمعو الحباب والصحاب\n\nالام: وفوقاش غيكون العرس\n\nرنيم: العام الجاي غاتسالي تسنيم قرايتها ومن بعد يتافقو بجوج على الوقيتة لي تناسبهم\n\nالام: ماشي طولتو بزاف\n\nطارق: انا وتسنيم متافقين على هادشي.... دامت الهدرة مدة قليلة ومن بعد ناضو تسالمو بغاو يمشيو\n\nرنيم: (دوزات يدها على شعر مريم) الله يعاونك ونتلقاو قريب ان شاء الله\n\nمريم: ان شاء الله بسلامة\n\nطارق: (شاف فمريم) اش بانليك تباتي معاها هاد النهار\n\nرنيم: اه فكرة واعرة كاع صافي خلييها\n\nمريم: مغاديش نبرزطكم\n\nرنيم: لا بالعكس... توادعو ومشا طارق مع والديه\n\nالام: علاش خليتيها معاهم.. اش غيقولو علينا\n\nطارق: واللهم جالسة معاهم تضحك وتفوج شوية على راسها ولا تمشي الاوطيل تجلس بوحدها\n\nالاب: وعلاش اتمشي الاوطيل بالسلامة\n\nطارق: متنساوش نتوما جريتو عليها وهي حلفات ماتعاود دخل لديك الدار\n\n\nطلعو البنات ب3 للبيت.. تسنيم مشات لبيتها حيدات قفطانها ودوشات ولبسات \nبيجامة.. ومريم دخلات للدوش ديال رنيم من بعد ماعطاتها بيجامة.. دوشات \nولبساتها... خرجات عاد دخلات رنيم للدوش.... كانت مريم جالسة حتى دخلات \nتسنيم\n\nتسنيم: سلاام\n\nمريم: (بابتسامة) اهلا.. مبروك عليك\n\nتسنيم: الله يبارك فيك اختي.... خرجات رنيم وتجمعو بثلاثة\n\nمريم: على سلامتك اختي.. مكانش فخباري بلي طارق كيعرفك اما نجي نشوفك فاش كنتي مريضة\n\nرنيم: شكراا اختي ربي يخلييك... نتي ساكنة هنا\n\nمريم: لا ففرنسا.. اول عام فالجامعة\n\nرنيم: اووه مزاالة صغيرة تبارك الله\n\nمريم: احم كان خاصني نكون دوزت العام الثاني ومن مور العطلة العام الثالث.. ولكن كانو عندي شي مشاكل ومقريتش العام لي من مور الباك\n\nتسنيم: ماشي مشكل نتي مزاالة صغيرة... قاطعهم دخول شادي\n\nشادي: هاي هاااي مجمعات هنا وخليتوني بوحدي... مشا تلاح حداهم تكا فوق الناموسية مريم تقدات فجلستها وبعدات عليه حيت كان قريب ليها\n\nتسنيم: نوض تكعد ونتا تحشيتي فوسط البنات\n\nشادي: دبا نتي تخطبتي سيري قولي هاد الهدرة لخطيبك.. وعطيني انا التيقار\n\nرنيم: الله يعطيكم الستر بلا ماتبداو عوتاني\n\nشادي: اش بانليكم نخرجو\n\nتسنيم: فهاد الوقيتة\n\nشادي: ويي وبالبيجامة.. ياااله نوضو...... وقف جبد تسنيم ورنيم من يديهم وقفهم... ياله شد فمريم وهي تنطر منو\n\nمريم: متقيسنيييش\n\nشادي: (تصدم) س..سمحيلي\n\nرنيم: احم صافي ماوقع والو... ياله نوضو نخرجو...... ركبو الطموبيل واتاجهو\n لريسطو..... دخلو وبقاو الناس كيشوفو فيهم حيت ب4 بيهم لابسين البيجامات..\n شدو طبلة وجلسو جا السرباي\n\nرنيم: انا بغيت بيتزا عفاك مع سبرايت\n\nتسنيم: حتى انا بحالها\n\nشادي: انا بغيت السوشي\n\nتسنيم: منعرف اش كيعجبك فيه\n\nشادي: اكلتي المفضلة وموتي بالسم\n\nرنيم: ههههه ونتي امريم شنو بغيتي\n\nمريم: حتى انا السوشي.... شاف فيها شادي وابتاسم... بعد دقائق تحطات الماكلة قدامهم... جلسو كياكلو حتى شبعو\n\nتسنيم: ياله خلصو باش نرجعو\n\nرنيم: خلص اشادي انا مجبت معايا والو\n\nشادي: اناري حتى انا مهاز معايا والو\n\nتسنيم: اويلي واش كضحكو.. عيطو لبابا يجي عندنا\n\nرنيم: انا مجايباش التيليفون\n\nشادي: حتى انا... اليوم نسيقو الريسطو هههههه\n\n\nمريم: (جبدات تيليفونها من الجيب) هاهو تيليفوني\n\nرنيم: شكون حافظ نمرة بابا.... كلشي ساكت... واهيا ناري معامن خارجة... دوزيلي اختي نمرة طارق\n\nمريم: هاكي\n\nرنيم: الو طارق انا رنيم\n\nطارق: مالك ياكما وقعات شي حاجة لمريم\n\nرنيم: لا متخافش.. ممكن تجي عندنا لريسطو **** وجيب معاك الفلوس\n\nطارق: اه واخة انا جاي..... بعد مدة دخل طارق.. شيراتلو تسنيم وهو يجي لعندهم\n\nطارق: شنو واقع مالكم\n\nرنيم: جينا كلينا وصدق حتى واحد ماجايب الفلوس... ياله خلص علينا\n\nطارق: كنت فداري مهني ونجي نخلص عليكم مالي على حالتي\n\nشادي: خلص على نسابك وسكتنا\n\nطارق: ههههه باااز اخويا مكتقشرش... مشا طارق خلص وخرجو... مد يديه عنق تسنيم وبقاو غاديين من موراهم\n\nطارق: جيتي فنة قبيلة.. طيرتيلي العقل\n\nتسنيم: (مزنكة) حتى نتا جيتي زوين\n\nطارق: (باسها فحنكها) انا اسعد واحد فهاد الدنيا حيت ربي لاقاني بيك\n\nشادي: (دار شاف فيهم) براكة نتوما راكم كهمتونا بهاد الحب ديالكم\n\nطارق: لي حسدنا يدير بحالنا\n\nرنيم: ههههه ياله بسلامة ونتي زيدي قدامي....... يوم جديد فاقت رنيم دارت \nروتينها وخرجات.. بقات مريم مجمعة مع تسنيم فالجردة من بعد مافطرو... اما \nشادي كان كيطل عليهم من بيتهم وكيشوف فمريم.. تفكر اول نهار شافها فيه \nفالمطار فاللول كدب راسو مي لا هي نفس البنت... سمع حديثهم البارح فاش \nقالتليهم مقريتش عام حيت كانو عندي مشاكل وتفكر شكلها فالمطار وهي كتبكي \nوكتحرك غير بزز.. تاه فتفكيرو........ رنيم كدق باب الدار حتى تحل الباب\n\nاكرام: (عنقاتها) توحشتك الموصييبة\n\nرنيم: كون تشوفي انا... دخلو للدار.. فين سفيان\n\nاكرام: عاد لقيتيه مشا للخدمة.. اجي فطري معايا\n\nرنيم: زيدي.... مشاو جلسو كان الفطور فوق الطبلة.. كياكلو ويتعاودو حتى سمعو البكا ديال البنيات وناضو بجوجات كل وحدة هزات وحدة\n\nرنيم: تباارك الله كبرو\n\nاكرام: (بحب) اه وخا كيحمقوني ببكاهم ومكيخليوني ندير والو مي منقدرش نستغنا عليهم\n\nرنيم: الله يخليهم ليك ياربي\n\nاكرام: اميييين\n\n\nناضت رنيم كتعاون اكرام.. جمعو الدار وسيقوها.. بقات اكرام مع البنات كتنعسهم ورنيم ناضت طيبات الغذا... كملات وجلسو مجمعات\n\nاكرام: اجي بعدا مورتينيش راجلك كيداير\n\nرنيم: ههههه تسناي.. جبدات تيليفونها... هاهو\n\nاكرام: اوووه بوكوص مع راسو\n\nرنيم: اوا جمعي عينيك راه ديالي هدا\n\nاكرام: انا عندي سيييدو غير ربحي بيه... اجي بعدا واش جا معاك\n\nرنيم: (بحزن) لا دابزنا\n\nاكرام: علاش\n\nرنيم: مبغاش يتختن\n\nاكرام: (طرطقات بالضحك) ههههههههههههه وااهيا ناري على الرجل بلحيتو عاد غادي يتختن\n\nرنيم: مضحكيش عليا.. راه لي فيا كافيني\n\nاكرام: (حابسة الضحكة) متقلقيش دبا يتختن غير رتاحي\n\nسفيان: شكون هدا لي غادي يتختن\n\nاكرام: راجل ختك ههههههه\n\nسفيان: ههههههه مزال اوستن ماتختن\n\nرنيم: حتى انا مسطية حيت كنعاودليكم\n\nسفيان: (عنقها) اجي الموصيبة لي بلاني بيها الله... توحشتك\n\nرنيم: حتى انا توحشتك... زيانيتي جات معاك الابوة\n\nسفيان: (قرصها فحنكها) ههههه ياك بعدا\n\nاكرام: انا هنا\n\nسفيان: (عنقها) نتي راك الحب المغيارة.. فين البنيات ياكما عدبوك\n\nاكرام: راك عارف كيف العادة مي هاد النهار عوناتني رنيم فيهم\n\nسفيان: اوا مزيان.. انا غادي نبدل حوايجي ونرجع حطيلي الغذا راني مت بالجوع\n\nاكرام: واخة احياتي.... رجع سفيان هاز ابتهاج معاه\n\nسفيان: لقيت الخايبة فايقة وانا نهزها باش متفيقش ختها\n\nاكرام: احسن مادرتي....... دوزات العشية معاهم وسفيان ممشاش للخدمة بقا معاها.. رجعات للدار لقات مريم مزالة كاينة\n\nرنيم: سلام وعليكم\n\nهناء: فين بقيتي النهار كامل\n\nرنيم: غير مع اكرام وسفيان... مريم ياكما قنطتي\n\nمريم: لا بالعكس جلست انا وتسنيم كنتعاودو وخرجنا فالعشية ومبغاتش تخليني نرجع\n\nرنيم: احسن ماداارت.. انا نبدل ونرجع...... طلعات لبسات بيجامتها ورجعات.. جلسو مجمعات بثلاثة وماماها فالكوزينة كتوجد العشا\n\nمريم: احم سمحيلي نسولك\n\nرنيم: وي تفضلي\n\nمريم: علاش اعتازلتي الغنا\n\nرنيم: (بابتسامة) راجلي مبغاش نكمل الغنا.. وديجا انا كنت دايراه كخدمة كنصرف فيها على راسي وخوتي\n\nمريم: ااه اوكك\n\n\n♧ توقعااااتكم على الاحداث المقبلة للقصة.. واش بالصح مريم معارفاش شكون \nاغتاصبها؟.. واش شادي غادي يقدر يخلي مريم تكون معاه؟ ويلا عرف بلي راها \nمغتاصبة فنظركم غادي يتقبلها؟؟... و اوستن واش غادي يقبل انه يتختن ويكملو \nزواجهم عادي؟؟؟... والاهم واش القصة غادة مزيان ولا رجعات مملة؟؟..\n\n\nيتبع"
  },
  {
    "id": "7",
    "title": "لأني أنثى الجزء الثامن",
    "desc": "\n#فلاش_باك\n\nاشراق: كيبقيتي سافا\n\nرنيم: وي حمد الله\n\nاشراق: الحمد لله... اوا خاصنا نبداو فالالبوم الجديد وعندنا شي حفلات\n\nرنيم: ممم وي عارفة.. صافي فالليل نرد عليك\n\nاشراق: اوك الله يعاونك\n\nاوستن: معامن هدرتي\n\nرنيم: مع اشراق.. قالتلي بلي خاصني نبدا فالالبوم الجديد وعندي شي حفلات\n\nاوستن: لا نتي مغاتبقايش تغني.. نتي عارفة بلي انا كنت ضد الغنا ديالك منين بديتيه ودبا انا مموافقش تكملي فهادشي\n\nرنيم: وااخة احياتي كلامك هو الكبير\n\nاوستن: (باس يديها) الله يخليك ليا احياتي\n\n#الحاضر\n\nوصل نهار خطبة تسنيم وطارق.. كانت رنيم فالقاعة واقفة على الناس... قررو \nيديرو الحفلة فقاعة صغيرة ويفرحو براسهم.... هاهو الليل وصل والناس بداو \nكيدخلو... هزات رنيم تيليفونها شافت واش كاين شي اتصال من اوستن ساعة \nوالو.. تنهدات ورجعاتو لصاكها.. مشات عند ختها للبيت لقاتها جالسة مع مريم\n\nتسنيم: جاو الناس\n\nرنيم: وي شوية وتنزلي\n\nتسنيم: ناري خايفة\n\nرنيم: ههه ماالك راه غير خطوبة ماشي عرس\n\nتسنيم: خايفة منعجبش عائلة طارق\n\nمريم: (على اساس هوما مطفرينو) اش كتخربقي.. بالعكس نتي زوينة ماشاء الله.. والاهم انك عاجبة طارق الباقي مايهمكش\n\nتسنيم: اوك شكراا ريحتيني شوية\n\nطارق: (دخل) واجدة\n\nتسنيم: اه... خرجات رنيم ومريم سبقهوم.. الصراحة خايفة شوية\n\nطارق: (دار يديه على كتافها) مناش خايفة\n\nتسنيم: مانعجبش عائلتك\n\nطارق: نتي عاجبااني ومكيهمني رأي حتى واحد... ياله احبيبة نخرجو... باس \nيديها وخرجو...... رنيم تلقات عائلتها سلمات عليهم وجلسات معاهم شوية \nفالطبلة\n\nسعاد: هاهيا ختك الصغيرة غادي تزوج ونتي بقيتي مقابلة القراية حتى بقيتي بايرة\n\nمليكة: ههههههه واييه\n\nرنيم: معمركم غادي تبدلو الله يستر... ناضت خلاتهم... مشات عند اكرام \nوسفيان جلسات مجمعة معاهم...طلقات الموسيقى وناض طارق وتسنيم شطحو وانضمو \nليهم الناس... بعد ساعات دخل شخص لي غير شافتو مريم تبدل اللون فوجهها مشات\n كتجري للطواليط..... كانو الناس فرحانين وكيشطحو حتى من رنيم ناضت غنات \nوالبعض من عائلة طارق ناضو تصورو معاها... والدين طارق عجبهم الحال حيت \nالقاعة كانت رائعة والناس لي خدامين منظمين.. متحشموش مع صحابهم.. وبالاخص \nبعض السيدات كيعرفو رنيم عن طريق ولادهم.. والام امينة عجبها الحال وبغات \nطرطق كثر ماهي منفوخة.. تقطعات الموسيقى وكلشي سكت... شوية بدا صوت رجالي \nفي الغناء فواحد الجهة مظلمة.. غير تشعل الضو رنيم دارت يديها على فمها\n\nبداو تصاورهم بجوج كيبانو واحد مور واحد.. قرب منها اوستن مد يدو نوضها... \nحضنها بيد وحدة وهو مستمر فغناؤو.. تصاورهم كيدوزو وحدة مور وحدة.. وهما \nفالكلينيك نهار زواجهم وهو كيبوسليها راسها ويديها... كانت رنيم كلما تشوف \nتصويرة يزيدو دموعها ينزلو... كمل وهو يعنقها.. تحشات فيه وهي كتبكي\n\nاوستن: (فودنيها) شش متبكيش الحمقة ديالي.. كنعتادر حيت مهدرتش معاك هاد \nالايام.. وانا قابل ندير اي حاجة بغيتيها لانه ببساطة منقدرش نعيش ثانية \nبلا بيك.. منقدرش نتخيل حياتي بلا رنيم... منين دخلتي لحياتي ونتي منوراها \nكنت تايه فهاد العالم ومعارفش الحقيقة لكن بسببك نتي تعرفت عليها وتعرفت \nعلى الله.. الحمد لله.. شحال ماشكرتك مغنوفيكش حقك.. نتي تشركتيلي مع الدم \nكنبغيك وغنبقا كنبغيك حتى نموت... من غذا نمشيو للطبيب نشوفو مسألة الختان \nغير بقايلي على خاطرك اوك\n\nرنيم: (بهمس) واخة\n\nاوستن: (مسحليها دموعها) براكة من البكا... باسليها راسها.. اي لوف يو\n\nرنيم: اي لوف يو تو\n\nمليكة: اويليي شكون هدا لي شاد فرنيم يبوس فيها اش هاد قلة الحيا\n\nسعاد: نتي شفتي غير كيبوسها مشفتيش تصاورهم مرة معانقين مرة محشيين فبعضياتهم\n\nفاطمة: ونتوما شوفوليا عمي عادل كيفاش كيشوف فيهم ويبتاسم.. هادو رجعو نصارة وحنا مفخبارناش\n\nرنيم: كيدرتي عرفتي حنا هنا\n\nاوستن: بمساعدة طارق وشادي هما لي عاونوني وقادو هادشي\n\nطارق: (من موراها) انا مادرت والو\n\nرنيم: (دارت عنقاتو) شكرا اخويا\n\nاوستن: (خنزر) شكريه بلا تعناق\n\nرنيم: هههه اعتذر اخر مرة\n\nاوستن: اجي نتي لهنا البرهوشة\n\nتسنيم: (عوجات فمها) انا\n\nاوستن: اه نتي... قربات لعندو وجبد سلسلة من الذهب الابيض ركبهاليها فعنقها.. مبرووك\n\nتسنيم: (بفرحة) وااو زوينة شكرا بزااف\n\nاوستن: (باس راسها) بصحتك\n\nتسنيم: ياله نوضي غينيليا \"ماليبو\" عفاااك\n\nرنيم: هههه مرحباااا..... مشات رنيم كتغني واوستن كيشوف فيها بكل حب.... \nكلشي تفاعل معاها ونفاخات بداو كينزلو من الفوق غير كملات... هزها اوستن \nوخرج خلا البعض كيضحك والبعض مستغرب\n\n\nرنيم: (متكية على كتفو) توحشتك بزاااف\n\nاوستن: (يد كيسوك بيها ويد مدورها على خصرها) كون تشوفي انا\n\nرنيم: هاد المرة الى تناقشنا ومشيتي غبرتي غادي نتفاهم معاك\n\nاوستن: صاافي اخر مرة احياتي... اجي بعدا فين غنمشيو راني من قبيلة وانا كندور\n\nرنيم: ههههه نااري نسيت... دوز من هنا.. بقات رنيم كتوريه فالطريق حتى وصلو للدار\n\nاوستن: هادي داركم\n\nرنيم: اه ياله نزل... نزلو بجوج وهز اوستن باليزتو.. دخلو مشادين وهما \nيضربو فالعائلة مجمعة فالصالة... قبل ما يدخلو كانو كيهدرو فيها حتى تعصب \nعادل\n\nمحمد: اش داكشي شفنا تما.. شكون هداك لي جالس يعنق ويبوس فرنيم قدامنا بلا حشمة بلا حيا\n\nسعيد: الغلط منك اخويا نتا لي مضسرها حتى رجعات تجيب صاحبها حتى لهنا\n\nمليكة: كنتي كتغوت علينا وضحك علينا حيت كنزوجو بناتنا صغار.. ولاهما صغار ولا يجيبولينا الفضيحة\n\nعادل: سكتووووو واش مكتعياوش من الهدرة.. هداك راه راااجلها واش فهمتو... \nراااجلها... طلع وخلاهم مصدومين حتى تحل الباب ودخلات رنيم مع اوستن\n\nرنيم: سلام\n\nنادية: (باستها) مبروك عليك مفخباريش تزوجتي\n\nرنيم: الله يبارك فيك.. جا داكشي بالزربة وصافي\n\nفاطمة: ياكما درتي شي فضيحة حتى تزوجتو بالتخبية وبالزربة\n\nرنيم: (تنهدات) ماما تصبحي على خير.. اوستن ياله.... طلعو لبيتها دخلو وسدات الباب بالساروت\n\nاوستن: اش كانو كيقولو لتحت\n\nرنيم: والو متشغلش بالك.. اجي نعسو نرتاحو راني عيانة\n\n#مريم\n\nجلسات فالطواليط كتبكي وكلها كترعد... تحل الباب ودخل شادي لي كان تبعها\n\nشادي: (بخوف) مريم مالك\n\nمريم: عفاك خرجني من هنا هئ هئ.. خرجني من هناا\n\nشادي: واخة.... جرها ركبها طموبيلتو وكسيرا\n\nمريم: ديني للبحر... شاف فيها وعاود دار... بعد لحظات توقف قدام البحر... \nنزلات وهو تابعها من اللور.... وقفات قدام البحر ودموعها نازلين... ياله \nبغات دخل وهو يشدها\n\nمريم: (بعدات عليه) متقيسنيش انا موسخة خاصني نغسل\n\nشادي: (بعدم فهم) مريم يهديك الله راه الليل هدا والما بارد\n\nمريم: عفاك بعد هئ هئ... دخلات مريم للبحر وكدوز يديها على جسمها.. شادي واقف ومصدوم من تصرفاتها...\n\n《ما شعرت به هاته الليلة كان شعور مختلف مقزز لم أخاجله مرة... قبل الحادثة\n كنت تلك الوردة الجميلة الهادئة العطرة.. تفوح مني رائحة الياسمين والفل \nوالعود.. اما الان مجرد روائح كريهة.. رائحة أنفاسه المقززة.. رائحة دمي \nالكريهة.. رائحة خوفي و عذريتي الضائعة... رائحة دموعي الجافة على \nوجنتاي... اما داك الجسم الابيض الناصع الرطب.. اصبح ببقع زرقاء وحمراء.. \nلمسات يديه المقرفة لا زلت أحس بها لحد الساعة... مستمرة انا في الهروب... \nمشمئزة انا من هذا العالم أهرب في كتاب أو فيلم أو أغنية أو في النوم.. \nأهرب لأقصى الحدود المتاحة ثم يصفعني الواقع أنني لا زلت مكاني》.... تحشات \nتحت الما ورخات جسمها.. ابتاسمات ابتسامة صادقة من القلب.. مدة قليلة \nوتمدات يد جبداتها... هزها بين يديه وهي حاطة راسها على صدرو.. دخلها \nللطموبيل\n\nشادي: (جبد صاك من الكوفر وعطاها كيطمة) هاكي بدلي حوايجك... خرج من الطموبيل وبقا كيتسناها حتى بدلات ورجع دخل\n\nمريم: (بهمس) شكرا\n\n\nشادي: شنو واقع امريم ماالك\n\nمريم: والو\n\nشادي: (تنهد) اوك.. فين بغيتي نديك\n\nمريم: خلينا غير هنا... بقاو جالسين فالطموبيل وكل واحد غارق فتفكيرو حتى نعسات مريم.. شاف فيها شادي وتنهد\n\nشادي: شنو واقعليك ياهاد البنت\n\n《اصعب احساس عندما يخالجك داك الشعور المسمى بالحب.. ويكون الطرف الاخر شخص\n لا يراك.. ولا يحس بك.. بمعنى اخر حب من طرف واحد》.... بعد مدة نعس حتى \nهو....... يوم جديد فاقت مريم لقات شادي ناعس مدات يديها كتفيقو\n\nشادي: (حل عينيه) صباح الخير\n\nمريم: ممكن توصلني لاوطيل ****\n\nشادي: (باستغراب) واخة... ديمارا شادي وبعد لحظات توقف قدام الاوطيل... عندمن جاية\n\nمريم: انا جالسة هنا هاد اليامات على مانرجع لفرنسا\n\nشادي: علاش وعائلتك هنا\n\nمريم: (حيدات السمطة) هكاك وصافي شكرا.. بالنسبة لحوايجك دبا \nنصيفطهومليك.... هبطات من الطموبيل وخلات شادي مفاهم والو.... كسيرا راجع \nلدارو دخل لقا السكات كلشي ناعس... طلع لبيتو دوش ولبس حوايجو ونعس.. فاقت \nرنيم لقات راسها محشية فاوستن لي غارق فنعاسو..ابتاسمات وزادت تحشات فيه\n\nاوستن: (بصوت ناعس) كود مورنينغ سويتي\n\nرنيم: صباح النور.. كيصبحتي\n\nاوستن: ناعس حداك كيفاش بغيتيني نصبح.. اكيد ناشط ومرتاح\n\nرنيم: (تزنكات) الله يخليك ليا\n\nاوستن: (باسها فنيفها) ياله نوضي راه مزال تابعنا نمشيو للكلينيك\n\nرنيم: واخة.. ناضت قضات حاجتها وتوضات.. خرجات بغات تصلي وحبسها\n\nاوستن: تسناي نصليو انا وياك... دخل توضا وخرج.. وقف قدامها وصلاو.... لبسو\n حوايجهم ونزلو لقاو العائلة فايقة.. جلس اوستن ورنيم مشات عند ماماها \nللكوزينة... هبط شادي كيحك فعينيه جلس حدا اوستن\n\nكريمة: شادي ملقيتو بيمن تزوجو ختكم غير بهاد النصراني\n\nشادي: ولايني هاد ختي شحال فاقصاكم.. وااا عمتي راه شغلها هداك ياك بناتك \nمزوجات بالرجال لي باغية نتي اوا ماشي شغلك فخواتاتي يتزوجو مابغاو\n\nكريمة: (عوجات سيفتها) وانا غير هدرت.. دبا هدا ماكيفهمنا مكنفهموه كيغانديرو نهدرو معاه\n\nاوستن: شكون قاليك مكنفهمش... غير هدر اوستن وهما يتصدمو.. اوستن راه عام \nوهو كيتعلم الدارجة مع رنيم وخوتها وخا هدرتو معكلة شوية وبعد المرات \nمكيفهمش\n\nشادي: هاهو جاوبك تهنيتي دبا.... تحط الفطور فطرو مجموعين \n\n\nرنيم: اوستن مشينا\n\nشادي: فين غاديين\n\nرنيم: (بشوية) للكلينيك على ديك القضية\n\nشادي: تسناو نمشي معاكم.... خرج اوستن ورنيم ركبو الطموبيل وجلسو كيتسناو \nشادي... بعد دقائق ديمارا اوستن.. توقفو قدام الكلينيك.... دخلو عند الطبيب\n شرحولو شنو كاين\n\nالطبيب: اوك.. المسألة مغاديش تاخذ وقت كتير ويلا بغيتو هاد العشية يتختن مرحبا\n\nرنيم: (شافت فاوستن) شنو بانليك\n\nاوستن: اوك من الاحسن نساليو بالزربة\n\nالطبيب: اووك دونك العشية عندك عملية ان شاء الله\n\nاوستن: اوك ميرسي.... خرجو من الكلينيك\n\nشادي: فين غنمشيو دبا\n\nرنيم: اجي نمشيو للمول ندورو تما ونتغذاو باش نرجعو\n\nشادي: اوك... ركبو الطموبيل وبعد دقائق توقفو قدام المول.. دخلو كيدورو واوستن غير كيخمم.. شافتو رنيم هكاك وهي تعنقو من كرشو\n\nرنيم: انا معاك احياتي وكلشي غيدوز مزيان\n\nاوستن: (باس راسها) ان شاء الله.... تغذاو ورجعو للكلينيك بعد ساعة دخل اوستن لغرفة العمليات... رنيم وشادي جلسو كيتسناو\n\nشادي: متخافيش كلشي غيكون هو هداك\n\nرنيم: ان شاء الله... خرج الطبيب ووقفو مستغربين.. ساليتو بهاد السرعة\n\nالطبيب: السيد اوستن ديجا مختن\n\nرنيم: (باستغراب) كيفاااش\n\nالطبيب: سولتو وقالي بلي مامختنش.. يعني السيد اوستن مختن ختان الملائكة\n\nرنيم: مفهمتش\n\nالطبيب: ختان الملائكة يعني تزاد مختن.. وهادي حالة نادرة تقريبا 1 من بين 300 لي كيتزادو مختنين\n\nرنيم: اه اوك.. خرج اوستن مشات عنقاتو\n\nاوستن: شفتي على مفاجأة مكانتش على البال\n\nرنيم: (شافت فيه) مقدر ليك تدخل للاسلام... دبا خاصنا نبدلوليك غير السمية\n\nاوستن: (حط يديه على حناكها) ونتي لي غادي تكلفي بهادشي.. بغيتك تسميني\n\nرنيم: (بعد صمت) إسلام.. سميتك إسلام...... لأنه مقدر لك ان تكون مسلم وهادا انسب اسم ليك\n\nاسلام: عجبني الاسم.. باسها فراسها.. الله يخليك ليا احبيبتي\n\nرنيم: ويخليك ليا.. مشينا؟\n\nاسلام: اوك ياله\n\nشادي: مبروك علييكم\n\nاسلام: الله يبارك فيك\n\nرنيم: شادي هادشي يبقا بيناتنا غير حنا.. حتى واحد ماخاصو يعرف بلي اسلام تزاد مختن\n\nشادي: وااخة اختي\n\nاسلام: علاش زعما\n\nرنيم: من الاحسن ميعرف حد.. بحال هادشي مخاصوش يتعرف بين الناس... يااله زيدو....... بعد عدة دقائق وصلو للفيلا\n\n\nهناء: فين كنتو النهار كامل\n\nرنيم: غير تسارينا شوية وصافي.. مشاو الضياف\n\nهناء: اه مشاو من مور الغذا\n\nرنيم: مزيان انا طالعة نتكا شوية عييت\n\nهناء: واخة ابنتي... طلعات رنيم وتبعها اسلام من اللور... دخلات للدوش دوشات ولبسات بيجامتها عاد خرجات\n\nاسلام: (باسها ففمها) بالصحة بب\n\nرنيم: الله يعطيك الصحة.. دخل حتى نتا دوش باش ترتاح\n\nاسلام: اوك... دخل اسلام يدوش ورنيم جلسات دهنات يديها ووجهها بكريم ودارت \nسيروم لشعرها... تحشات فالناموسية وهزات تيليفونها داخلة للانستجرام كدور \nفيه حتى خرج اسلام لابس شورط وتيشورت.. تحشا حداها وحط راسو على صدرها\n\nاسلام: اش كديري\n\nرنيم: نووض راك فزكتيني بشعرك\n\nاسلام: (حشا وجهو فعنقها) لا منايضش\n\nرنيم: هههه هدا راني كنتهر........... معاقوش براسهم حتى تألمات رنيم ونزلات منها دمعة\n\nاسلام: سمحيلي احياتي\n\nرنيم: (شادة يديه) لا عادي احبيبي... عاوني نوقف.... ناض هزها دخلها \nللدوش... لاح عليها غير الما ودوزليها الصابون وخرجها عاونها لبسات وتكات..\n حتى هو كان دوش معاها لبس حوايجو وتحشا حداها\n\nاسلام: (باس يديها) شكرا يا اجمل هدية\n\nرنيم: كنبغييك\n\nاسلام: (بالدارجة) كنموت عليك\n\nرنيم: ههههه.. قاطعهم الدقان فالباب ناض اسلام حل ولقا تسنيم\n\nتسنيم: خويا هبطو تعشاو\n\nاسلام: رنيم نعسات مع العيا ديال النهار\n\nتسنيم: اه اوك.. هبط نتا تعشا\n\nاسلام: عرفتي تشهيت كاسكروط لي كاتقادي.. تقدري تصاوبيلي شي جوج\n\nتسنيم: مرحبا على الراس والعين\n\nاسلام: حتى تعشاي وعاد صاوبيهم\n\nتسنيم: واخة اخويا شوية ونجي عندك...... رجع اسلام عند رنيم\n\nرنيم: (عوجات فمها) فيا الجووع\n\nاسلام: ههههه هانا قلت لختك توجدلي كاسكروط.. صبري شوية احياتي\n\nرنيم: وااخة..... بعد دقائق دقات تسنيم ومشا حليها اسلام... مداتلو 3 ديال كاسكروطات\n\nتسنيم: (غمزاتو) هاهو ليك نتا ورنيم\n\nاسلام: (ضحك) هههه شكرا.... سد الباب ورجع لبلاصتو.. عاون رنيم جلسات وعطاها سندويتش... كلاوه ومدليها عاوتاني\n\nاسلام: هاكي زيدي هادا\n\nرنيم: لا براكة عليا شبعت\n\nاسلام: (قسمو) زيدي غير هادشي... خداتو من عندو كلاو وجرها نعسها على صدرو.. باقة مقصحة\n\nرنيم: لا الحمد لله\n\nاسلام: (بابتسامة) هادا احسن نهار عندي واجمل ليلة\n\nرنيم: (تزنكات) وصافي\n\nاسلام: هههههه حشومية.. باسها فراسها... ياله نعسي باش ترتاحي\n\nرنيم: بونوي\n\n\nعند شادي لي غير وصل للدار مع ختو واسلام.. ركب طموبيلتو وخرج فاتجاه الاوطيل.... بعد دقائق دخل ومشا نيشان للريسيبسيو\n\nشادي: سلام عفاك بغيت مريم بناني\n\nالريسيبسيو: شكون نقوليها\n\nشادي: شادي\n\nالريسيبسيو: اوك..... هاهيا نازلة اموسيو.. تفضل تسناها لداخل\n\nشادي: اوك ميرسي... دخل للريسطو كيتسناها\n\nمريم: سلام\n\nشادي: (وقف) وعليكم السلام كيبقيتي سافا\n\nمريم: (جلسات) الحمد لله.. مداتلو حوايجو.. هاهما حوايجك شكرا\n\nشادي: نو دنيا هانية\n\nمريم: ياله خليتلك الراحة\n\nشادي: لا صبري\n\nمريم: شنو\n\nشادي: احم نقدرو نخرجو هاد العشية ندورو شوية\n\nمريم: لا شكرا... ناضت وخلاتو جالس كيشوف فيها.........\n\nيوم جديد فاق اسلام لقا رنيم مزالة ناعسة.. باس راسها وناض للدوش توضا وخرج صلا صلاتو عاد رجع لعندها\n\nاسلام: حياتي فيقي براكة عليك من النعاس... حشا وجهو فعنقها كيبوسها وهي تبدا تحرك\n\nرنيم: هدا خليني نعس\n\nاسلام: راني مليت نوضي\n\nرنيم: (حلات عينيها) هانا اش بغيتي\n\nاسلام: نفطرو برا\n\nرنيم: وااخة.. جات تنوض وهي تقصح\n\nاسلام: مالك\n\nرنيم: مقدرتش نوقف\n\nاسلام: صبري نهزك\n\nرنيم: لا خاصني نحاول.. ناري كيغاندير مع مالين الدار\n\nاسلام: صبري.. وقف قدامها ومد يديه وقفها.. حاولي تمشاي غير بشوية عليك.... دارت داكشي لي قاليها\n\nرنيم: (عوجات وجهها) مقادراش نزيد خطوة اخرى\n\nاسلام: (هزها) صافي اجي جلسي ورتاحي.. سمحيلي احياتي\n\nرنيم: علياش سمحيلي.. نتا ماغلطتي فوالو.. غير نرتاح ونوض نتمشا\n\nاسلام: واخة احبيبة... جلسها وغطاها.. شنو بغيتي نجيبلك فالفطور\n\nرنيم: خلي حتى لمن بعد ونزل.. اتجي فشكل طلعلي الفطور\n\nاسلام: (باس يديها) عادي انا نازل شوية ونطلع عندك\n\n\nنزل اسلام لتحت مالقا حد ودخل للكوزينة\n\nاسلام: احم صباح الخير خالتي.. مشا باسليها راسها\n\nهناء: صباح الخير ولدي.. كيصبحتي مزيان\n\nاسلام: الحمد لله اخالتي\n\nهناء: فين رنيم مزال ناعسة\n\nاسلام: احم اه.. الى كان ممكن بغيت نطلعليها الفطور\n\nهناء: (بخوف) مالها ياكما مريضة\n\nاسلام: لا لا غير بغيت نطلعليها الفطور وصافي\n\nهناء: (بشك) واخة انا نقادوليك... قادات الفطور فالبلاطو ومداتولو\n\nاسلام: شكرا... طلع اسلام البلاطو للبيت.. دخل وسد الباب بانتلو رنيم ناعسة وهو يبتاسم حط البلاطو فوق طبلة وقربليها\n\nاسلام: ناري على نعاسة... رنيم حبيبة فيقي\n\nرنيم: (حلات عينيها بزز) ك..نموت\n\nاسلام: (تخلع) رنييم ماالك.. انتابه للغطا لونو احمر.. حيدو بالزربة ولقا الدم مغطي رجليها\n\nاسلام: (غوت) رنييييييم..... وقف وهو تالف دخل عندو شادي لي كانت بيتو حداهم\n\nشادي: مالكم.. شاف رنيم... اويلي ختيي....... هزها اسلام ونزل كيجري تعرضاتلو هناء لي كانت طالعة\n\nهناء: اويلي بنتي مالها\n\nاسلام: (تالف) معرفتش معرفتش.... تبعو شادي وهناء.... حطها اللور وطلع \nحداها.. ركبات ماماها القدام وهو يكسيري شادي فاتجاه الكلينيك.. بعد عدة \nدقائق وصلو... نزل اسلام كيجري تعرضولو الفرمليات خداوها من عندو \nودخلوها..... بعد نصف ساعة خرج الطبيب وهو يوقف عليه\n\nاسلام: مالها\n\nالطبيب: نتا راجلها\n\nاسلام: اه\n\nالطبيب: المدام جاتها ايموراجي.. البارح كانت ليلة دخلتكم وكنظن فورصيتي \nعليها شوية وهي معطاتش الراحة لراسها داكشي علاش جاتها ايموراجي وهادشي \nكيوقع عادي ماعندك مناش تخاف... دبا راها مزيانة غادي نكتبليك على شي \nدوايات تاخذهم باش تتحسن\n\nاسلام: وااخة شكرا بزاف.... دخلو عندها وهو مقادرش يشوف فماماها حشمان منها\n\nهناء: (باست راسها) على سلامتك ابنتي\n\nرنيم: الله يسلمك اماما\n\nشادي: على سلامتك اختي\n\nاسلام: (شد يديها) على سلامتك\n\nرنيم: (بابتسامة) الله يسلمك\n\n\nخرجوها من بعد ماخداو ورقة الدوا.. شادي لي تكلف من بعد ماوصلهم للدار... طلعات معاهم ماماها\n\nهناء: تسنا انا لي غادي نبدليها\n\nاسلام: (حدر راسو) واخة... خرج وخلا هناء كتجبد حوايجها تبدليها\n\nهناء: (كتحيدليها الحوايج) باش حاسة دبا\n\nرنيم: (بخجل) حسن من الصباح الحمد لله\n\nهناء: (هزاتليها راسها) انا ماماك ماعندك مناش تحشمي.. ونتي مزوجة يعني مادرتي حتى غلط لي يخليك تحشمي نتي ولا راجلك\n\nرنيم: واخة اماما.... لبساتها وقداتليها شعرها\n\nهناء: ياله احبيبة تكاي دبا وشوية نصيفطليك الغذا\n\nرنيم: واخة اماما.. مي بغيت نطلب منك طلب\n\nهناء: شنو\n\nرنيم: بلا ماتقولي هادشي لبابا\n\nهناء: (ابتاسمات) بلا ماتخممي.. هادشي غيبقا بيناتنا غييير ارتاحي\n\nرنيم: اووك.... هزات الفراش ديال الناموسية لي كانت بدلاتو وخرجات.... دخل اسلام لعندها\n\nاسلام: (تكا حداها) سمحيلي احياتي\n\nرنيم: ماتبقاش طلب السماحة صافي لي وقع راه وقع\n\nاسلام: اووك............. بعد مرور عدة ايام رنيم واسلام واقفين لتحت كيسلمو على العائلة\n\nعادل: تهلاو فبعضياتكم\n\nاسلام: ماتخممش اعمي.. غانديرها فعينيا\n\nعادل: الله يرضي عليك اولدي\n\nهناء: الله يعاونك احبيبة ويوصلكم على خير\n\nرنيم: اميييين..... هزو باليزاتهم وخرجو ركبو مع شادي وصلهم للميناء.. كانت\n الباخرة على وشك الانطلاق.. توادعو معاه وركبو من بعد مادازو \nبالاجراءات... مشاو خداو بيتهم حطو حوايجهم وجلسو\n\nرنيم: (بحماس) اول مرة نسافر فالباطو عجبني الحال\n\nاسلام: (جرها لعندو باسها) هذا شهر عسلنا وباغي نستاغل كل دقيقة معاك.. واي حاجة جديدة غادي نجربوها بجوج\n\nرنيم: (دورات يديها على عنقو) اي لوف يو\n\nاسلام: اي لوف يو مور\n\nرنيم: اجي نخرجو نشوفو الجو كيداير\n\nاسلام: اوك زيدي... سدو بيتهم بالساروت وخرجو بقاو غاديين حتى وصلو لمقدمة الباخرة\n\nرنيم: اووه على منظر وااعر\n\nاسلام: مزاال فاش غادي نوصلو لوسط البحر غادي تشوفي الجمال كيف دااير.... بقاو مدة واقفين تما حتى جا لرنيم الجوع وهما يمشيو للريسطو\n\n\nكانت رنيم واسلام جالسين فمقدمة الباخرة كيشاهدو غروب الشمس وهما فحضن بعضياتهم\n\nرنيم: مبانليش القمر فيناهو\n\nاسلام: هاهو بين يدي\n\nرنيم: (تزنكات) ههههه اش هاد الرومانسية طاحت عليك\n\nاسلام: (باسها فحنكها) ماشفتي والو ياله نوضي نرجعو لبيتنا\n\nرنيم: اوك... شابكو يديهم ومشاو فاتجاه غرفتهم.. وهما غاديين دازت من حداهم\n بنت طلعات وهبطات فاسلام بابتسامة غريبة.. رنيم انتابهات لنظراتها \nومعجبهاش الحال... دخلو لبيتهم\n\nاسلام: (جرها من خصرها وغمزها) مال الزين\n\nرنيم: (ابتاسمات) واالو\n\nاسلام: (دوز يديه على وجهها) ايوا\n\nرنيم: (بخجل) شنو\n\nاسلام: ههههه الى بقيت كنتسناك مغانديرو والو... ياله بغات تجاوبو وهو يقاطعها بقبلة............\n\nاسلام: (باس يديها) اي لوف يو\n\nرنيم: (لوات عليها الغطا) جاني الجوع\n\nاسلام: ههههه واخة انا نخرج نجيب شي حاجة ناكلوها\n\nرنيم: واخة... لبس عليه وخرج هي ناضت للحمام دوشات بالزربة ولبسات \nحوايجها... بعد مدة شافتو مبانش وهي تخرج.. غادة فاتجاه الريسطو.. دخلات \nوبانليها اوستن هاز الماكلة وواقفة معاه ديك البنت كيهدرو.. ماحسات براسها \nحتى وقفات عليهم وهي مخنزرة\n\nرنيم: اسلام\n\nاسلام: وي حياتي\n\nرنيم: شفتك تعطلتي\n\nاسلام: هانا احبيبة ياله نمشيو\n\n....: هاهيا كارط فيزيط ديالي\n\nرنيم: (خداتها قطعاتها ولاحتها عليها) شكون نتي\n\n....: اش هادشي درتي\n\nاسلام: رنيييم\n\nرنيم: شنو\n\nاشلام: (تنهد) ياله نمشيو... جرها من يديها ومشاو.. غير دخلو للبيت وهي تنوض رنيم كتغوت\n\nرنيم: شكون هادييك\n\nاسلام: وحدة ساكنة فكندا وخدامة فنفس المجال ديالي\n\nرنيم: (جمعات يديها عندها) اهييه وشنو جلستو كتقولو\n\nاسلام: رنييم ماالك\n\nرنيم: (نزلو دموعها) شنو كنتو كتقولووو\n\nاسلام: ششش مالك كتبكي دبا.. ماقلنا والو والله... صافي اجي جلسي وارتاحي..... جلسها فوق الناموسية وبدا كيمسحليها دموعها\n\nرنيم: قبيلة كانت كتشوف فيك باعجاب ودبا جات كتهدر معاك يعني باينة اش بغات\n\nاسلام: (ابتاسم) صدقتي مغيارة.. باس يديها.. كنواعدك مغاديش نعاود نهدر معاها ولا مع اي وحدة اخرى.. صافي ارتاحيتي\n\nرنيم: (مدورة وجهها) واخة\n\n\nاسلام: ياله اجي تعشاي\n\nرنيم: مفياش الجوع\n\nاسلام: (قربليها) ياك عاد قلتيلي فيك الجوع\n\nرنيم: (ناضت مشات لبلاصتها) تصبح على خير... تغطات وخلاتو كيشوف فيها... \nتنهد وجا تكا حداها...... فاقت رنيم بعد مدة قليلة ملقاتش اسلام حداها وهي \nتغوبش... حطات يدها على قلبها حاسة بشي حاجة ماشي هيا هاديك.. ناضت بالزربة\n لبسات فيستة وبغات تخرج ياله حلات الباب وهو يخرج اسلام من الحمام وشعرو \nفازك\n\nاسلام: رنيم فين غادية فهاد الليل\n\nرنيم: (سدات الباب ودارت لعندو) كنت غادية نقلب عليك.. فين كنتي\n\nاسلام: هههه رنيم مالك.. هانتي كتشوفي ياله خارج من الدوش\n\nرنيم: مممم وزيد لبلاصتك نعس... جراتو من يدو حشاتو فبلاصتو وتكات حداه\n\nاسلام: (باستغراب) شنو كاين\n\nرنيم: (تكات على صدرو) اسلام\n\nاسلام: (حط يدو على ظهرها) نعام اروح اسلام\n\nرنيم: شكون ديك البنت\n\nاسلام: (تنهد) حبيبتي ماتشغليش راسك بالتخربيق.. حنا دبا فشهر عسلنا وانا كنبغيك وكنحماق عليييك.. علاش كتفكري فهاديك\n\nرنيم: نتا راجلي وملكي ديالي بووحدي مبغيتش تشاركني شي وحدة فيك\n\nاسلام: وشكون قاليك غادي تشاركك شي وحدة... جلسها وجلس قدامها... روحي \nمعندك مناااش تغيري.. واصلا نتي احسن مرأة واجمل ماشافت عيني.. يعني مكنشوف\n حتى وحدة من غيرك... انا كنبغيك وكنعشقك\n\nرنيم: (بفرحة) بالصح\n\nاسلام: معمري كدبت عليك احياتي\n\nرنيم: (قربات لعندو وعنقاتو بيديها ورجليها) اي لوف يو\n\nاسلام: اي لوف يو مور.. باسها فعنقها... اوا مزال فيك الجوع\n\nرنيم: (بهمس) اه\n\nاسلام: ههههه ياله نوضي تاكلي الخايبة... جابليها الماكلة غير داقتها وعوجات فمها\n\nرنيم: بااردة\n\nاسلام: هههههه زيدي نشوفو واش مزال حالين\n\nرنيم: واخة... ناضت لبسات صباطها وتشادو باليدين خرجو\n\nاسلام: (هزها) اش بغيتي تاكلي\n\nرنيم: غير بيتزا\n\nاسلام: ههههه غيير... كنتي باغة تنعسي بجوعك باين هو لي فيقك\n\nرنيم: اه حيت نتا قلقتيني\n\nاسلام: صاافي سمحييلي.. معمري نعاود نقلق الغزالة ديالي\n\n\nلحسن الحظ لقاو الريسطو مزالة خدامة وفيها ناس قلال.. جلسو فطبلة وخداو اش \nبغاو.. تعشاو وهما كيهدرو ويضحكو.. رنيم نسات البنت وشنو وقع... ركزات غير \nمع اسلام لي كل كلمة وابتسامة كتخرج منو كتزيد تغرم بيه\n\nاسلام: (غمزها) علاش كتشوفي فيا هكا\n\nرنيم: كنبغيك كثر ماكتصور\n\nاسلام: (باعجاب) اووه.. شد يديها باسها.. انا كثر منك\n\nرنيم: (ابتاسمات) الله يخليك ليا.. ياله نرجعو لبيتنا\n\nاسلام: واخة... مداتلو يديها باش يهزها... هههه ولفتي\n\nرنيم: اه\n\nاسلام: (هزها) اجي لهنا القطيوطية ديالي... خارجين من الريسطو ورنيم معنقاه\n وعلى وجهها ابتسامة... دخلو لبيتهم وسد الباب اسلام عاد حطها فوق \nالناموسية\n\nاسلام: (بابتسامة ساحرة) أخبرو تلك الجميلة اني مغرم بها.. مغرم بكل \nتفاصيلها... بابتسامتها.. حركاتها.. جسمها.. كلماتها... اخبرو تلك الفاتنة \nاني متيم بحبها ولا ارى غيرها.. اخبروها ايضا اني اهواها... ولا اقوى على \nبعدها ليوم واحد\n\nرنيم: (دقات قلبها تسارعات وهي كتشوف فعينيه ويديها فيديه) اسلام\n\nاسلام: (قرب لعندها واجسامهم تلاحمات) نعام يا روح اسلام.. يا عقل اسلام\n\nرنيم: (مدورة يديها على عنقو وشافت فعينيه) اخبرو ذلك الرجل انه طفلي المدلل.. وأخبروه اني اعشقه حد الجنون\n\nاسلام: (باسها فحنكها) اي لوف يو\n\nرنيم: اي لوف يو موور... تكاو وهما فحضن بعضياتهم.. بقا اسلام كيلعب فشعرها\n لي وصل حد كتافها تقريبا.. بقا هكاك حتى نعسو بجوج...... يوم جديد فاقت \nرنيم هي اللولة لقات اسلام مزال ناعس... جلسات فوقو وبدات كتفيقو\n\nاسلام: (بصوت ناعس) صباح الخير\n\nرنيم: صباح النوور.. فيق براكة من النعاس\n\nاسلام: (جبدها لعندو حتى طاحت) مزال الحال خليني نعس\n\nرنيم: (حشات وجهها فعنقو) واخة.... ابتاسم وحط يديه على ظهرها ونعسو \nبجوج.... بعد مدة فاق اسلام لقا رنيم مزال ناعسة فوقو... تحرك غير بشوية \nوحطها فوق الناموسية... بقا كيشوف فيها وشعرها طايح على وجهها\n\nاسلام: (بهمس) رنيم فيقي... باسها فحنكها وبقا حاط شفايفو كيشم ريحتها لي \nكتحمقو... تحركات رنيم وحسات بشي حد متكي عليها.. حلات عينيها وهي مبتاسمة\n\nرنيم: صباح الخير\n\nاسلام: (باسها ففمها) صباح الورد يا ذات العينين المنفوختين هههه\n\nرنيم: وا نتا لي نعستيني مرة اخرى\n\nاسلام: هههههه نوضي نخرجو نفطرو\n\nرنيم: واخة.. اجي بعدا فوقاش غادي نوصلو وفين مسافرين بعدا مزال ماهداك الله تقولي\n\nاسلام: غذا غادي نوصلو ان شاء الله وبالنسبة للبلاصة مفاجأة\n\nرنيم: افف وااخة..... ناضو توضاو وصلاو صلاتهم عاد خرجو يفطرو.. كان الجو مشمش وزوين\n\n\nهاهيا الباخرة حطت رحالها في أستراليا بعد رحلة 3أيام... نزل اسلام ورنيم \nوهما جارين باليزاتهم.. شدو طاكسي من تما ومشاو وهما معانقين... كانت نفس \nالبنت واقفة وراء الطاكسي كتشوف فيه حتى مبقاش كيبان.... هاهما وصلو للجهة \nالاخرى للميناء.. نزلو وركبو فقارب ورنيم غير تابعاه ومستغربة\n\nرنيم: فين غاديين\n\nاسلام: مفااجأة... بعد ساعة رنيم تحولو عينيها لقلوبة فاش شافت جزيرة فيجي الرائعة\n\nرنيم: اسلااام\n\nاسلام: هههه نعام\n\nرنيم: واااو.. جاست وااااو\n\nاسلام: مزياان منين عجبااتك كنت خايف متعجبكش\n\nرنيم: اشمن متعجبنيش هادي راها جنة فالارض.... شدها من يديها ونزلو.... \nخداو الكوخ ديالهم لي كان ديجا ريزيرفاه.. دخلو حطو حوايجهم.. اسلام تكا \nورنيم خرجات كتشوف المكان كيفاش داير.. تسحرات بجماليتو وبالاخص كانت ديك \nالوقيتة الغروب.. محساتش براسها حتى لقات راسها بعدات على الكوخ ودخلات بين\n الشجر... بغات ترجع وتلفات معرفاتش الطريق... بقات غادية وقلبها غادي يخرج\n من الخلعة... خرجات من ديك الغابة وضربات فالبحر ارتاحت نسبيا فاش شافت \nالناس بعادين عليها شوية... بقات غادية حتى تلقات بمرأة كبيرة فالسن غادية \nفاتجاه الغابة.. رمقات رنيم بنظرة غريبة وكملات طريقها... وصلات لفين \nكاينين الناس وهو يبانليها اسلام.. مشات كتجري لعندو\n\nاسلام: فين كنتي\n\nرنيم: (شادة فقلبها) تلفت كنت غنموت بالخلعة\n\nاسلام: كان عليك تسناي حتى نخرجو بجوج خلعتيني عليك\n\nرنيم: سوري\n\nاسلام: ماشي مشكل.. ياله اجي نمشيو نتعشاو ونرجعو.. حتى لغذا ونخرجو نكتاشفو الجزيرة كاملة اوك\n\nرنيم: وااخة.... مشاو لريسطو تعشاو فجو رومانسي لا يخلو من كلمات غزل \nاسلام... رنيم متحتاجش دير فاراجو لأنها مدام مع اسلام فخذيها ديما \nموردين.... كانت فقرة موسيقية فالريسطو رقصو على أنغامها.... رجعو للكوخ \nديالهم.. غير دخلات وهي تفاجأ بالمنظر كان مزين بالورود والشمع.. حوايجها \nكلهم مستفين فالماريو.. موسيقى هادئة كان جو رومانسي بامتياز\n\nاسلام: (تكلم بهمس فودنيها) الدوش ديالك كيتسناك\n\nرنيم: (بخجل) واخة.... دخلات رنيم كان البانيو عامر وفيه دي برودوي... حيدات حوايجها وتحشات فيه... ترخات ونسات راسها\n\nاسلام: (طل عليها) غادي نباتو هنا\n\nرنيم: (دارت يديها على صدرها) خررج مالك زربان\n\nاسلام: ههههه واااخة.... خرجات ودورات عليها الفوطة عاد خرجات تعرضليها اسلام لي هزها نيشان للناموسية\n\nاسلام: دقيقتين وانا معاك... دخل دوش بالخف وخرج لاوي على نصو الفوطة لقا رنيم كيف خلاها باقية.. ابتاسم بشر وقربليها.............\n\n\nامرأة: (بابتسامة غريبة) عروس جديد وأم قريبة.. رنيم يا رنيم\n\nرنيم: (بخوف) منين كتعرفيني\n\nامراة: انا كنعرفك مزيااان... نتي غلطتي فاش جيتي لهنا داكشي علاش غادي تحملي شنو غايوقعليك\n\nرنيم: ك..كيفاش شنو غيوقع\n\nامراة: (حطات يديها على كرش رنيم) جنين فأيامو اللولة مكنظنش غادي يعيش مادام جيتي لهنا.... فاقت رنيم وهي عرقانة وكتنفس بالزربة\n\nرنيم: (حاطة يديها على قلبها) اعوذ بالله من الشيطان الرجيم.. دارت لقات اسلام ناعس على كرشو... مدات يديها حركاتو\n\nاسلام: (بصوت ناعس) رنيم مالك\n\nرنيم: خايفة\n\nاسلام: (دار لعندها) مناش خايفة احياتي\n\nرنيم: (تحشات فيه) حلمت حلمة خايبة\n\nاسلام: (عنقها) متخافيش احبيبة.. ياله نعسي هانا فايق حتى تنعسي\n\nرنيم: واخة... بقا كيحكليها راسها ويلعب فشعرها حتى نعسات عاد نعس \nهو........ يوم جديد فاقو بجوج رنيم قلبها ممهنيهاش واسلام لاحظ شرودها\n\nاسلام: حياتي مالك\n\nرنيم: والو متشغلش بالك\n\nاسلام: ياله نوضي لبسي حوايجك باش نخرجو\n\nرنيم: واخة.... ناضت لبسات شورط ديال التجين مع تيشورت فالبيض وكونفيرس \nبيضة.. هزات صاك بسمطة طويلة.. شابكو يديهم وخرجو..... غاديين مستمتعين \nبالجو... دخلو للريسطو ملقاو حد.. لا ناس ولا لي خدامين تما\n\nرنيم: (باستغراب) فين الناس\n\nاسلام: معرفتش... اجي نشوفو الجهة الاخرى... خرجو ورنيم بانتليها نفس المراة لي خرجاتليها فالحلم قفزات وزيرات على يد اسلام\n\nاسلام: مالك\n\nرنيم: شوف لهييه... نعتاتلو مبانليه حد وحتى هي فاش شافت ملقات حد زادت تخلعات\n\nاسلام: مكاين حد.. ياله اجي نشوفو الجهة الاخرى..... ياله دارو وهما يتصدمو بداكشي لي شافو\n\n\nكانت بحال شي مجزرة الناس كلهم ميتين والدماء مغطية المكان\n\nرنيم: (كترعد) اناااري اش هادشي\n\nاسلام: (تخلع) معرفتش.. كانت رنيم غادي طيح كون مشدهاش اسلام... هزها بالزربة وبعدو من تما\n\nرنيم: هئ هئ اسلام ياله نمشيو فحالنا انا خايفة\n\nاسلام: شش متخافيش احبيبة هاحنا غاديين غير ارتاحي... هز تيليفونو بغا يعيط\n لهداك لي جابهم مي ماشدلوش التيليفون حاول مرة وجوج ووالو... رنيم قلبها \nغيسكت بالخلعة وهي كتشوف بلي بقاو بوحدهم فهاد الجزيرة..... اسلام تعصب \nورجع التيليفون للجيب\n\nاسلام: مكيشدش التيليفون\n\nرنيم: وشنو غنديرو دبا\n\nاسلام: معرفتش... مشاو للكوخ ديالهم.. حل الباب وهما يضربو فشخص هاز شاقور \nفيديه... سد عليه اسلام الباب بالزربة وشد رنيم من يديها وبداو كيجريو... \nدخلو للغابة وتصدمو فاش شافو الناس معلقين ودماياتهم كيقطرو\n\nرنيم: (دموعها نازلين) اسلام واش غادي نموتو\n\nاسلام: مغاديش نموتو غير تهدني وياله... بقاو غاديين حتى بانليهم واحد \nالغار وهما يدخلو ليه.. رنيم مزيرة على يد اسلام وهو كيحاول يهدنها\n\nرنيم: ياله نخرجو من هنا انا ممرتاحاش لهاد البلاصة\n\nاسلام: انا معاك متخافيش احبيبة.. نموت ومنخليهمش يقيسوك.... بقاو مدة حتى \nسمعو حركات رجلين قطعو الحس وبقاو كيتسناو... كانو اصوات كثيرة كتقربليهم..\n رنيم غمضات عينيها وزيرات على اسلام..... طل عليهم واحد ومد يدو جبد رنيم \nمن حضن اسلام.. حاول يفكها مي مقدرش كانو كثار.. بالخلعة رنيم سخفاتليهم \nبين يديهم... اما اسلام كان كيدابز مع واحد... تحماو فيه جوج ربطوه وهزوه \nمعاهم...... بعد لحظات قليلة حطو رنيم قدام المرأة لي كانت على وجهها \nابتسامة\n\nامرأة: (حطات يدها على كرش رنيم) اول حاجة خاص الجنين يتحيد ومن بعد تقدر ترجع زوجة ليكم\n\nاوستن: (بعدم فهم) اش كتقولي بايينا لغة كتهضرو نتوما وحيدي يديييك على مراتي\n\nامرأة: هدا اش مزال كيدير هنا ديوه قتلوه... هزو واحد فوق كتافو ومشا.... \nبقا اسلام كيحاول حتى فك يديه وهو يضرب هداك من اللور حتى طاحو بجوج... فك \nرجليه بالزربة وهز حجرة ضرب هداك بيها وهرب\n\nامرأة: غادي نخليوها بالجوع متعطيوهاش تاكل ومن بعد يومين انعطيها واحد \nالخلطة وغيطيح الولد.. تقدرو ديك تاخذوها وترجع زوجتكم.... كانو 10 دالرجال\n ذو اجسام ضخمة... رغبتهم فالتكاثر باش قبيلتهم تزيد تكبر.. طاح الاختيار \nعلى رنيم حيت تقدر تولدليهم... هزها واحد وحطها فواحد الجهة بشوية وهو \nكيشوف فيها بشهوة..\n\n\nجابو واحد من دوك الميتين كل واحد كيقطع طرف وياكل... بعد لحظات حلات رنيم عينيها لقاتهم كياكلو فبنادم وهي تغوت\n\nامراة: ششش قطعي الحس منبغيش نسمعك\n\nرجل1: ماما متغوتيش عليها.. انا غادي نعطيها تاكل شوية\n\nامراة: لا اش قلتليكم مخاصهاش تاكل دبا.... رنيم فبلاصتها كترعد وكدور فعينيها على الله يبانليها اسلام مي والو...\n\nرنيم: ياربي نكون كنحلم هئ هئ ياربي... جمعات رجليها عندها وجلسات كتبكي \nاكيد هذا كابوس...... دازت يومين وهما حاضيينها ممخلينهاش تحرك.. هي بدات \nكتجيها السخفة حيت مواكلة والو..... اما اسلام لحد الساعة مزال كيقلب على \nكيفاش يدير يفكها..... قاد واحد العود على شكل سلاح...... رنيم كيف العادة \nمتكية وكتشوف فيهم.... \n\nامرأة: انا غادية نقاد الخلطة نتوما حضيوها...... كانو 2رجال حداها.. سمعو \nشي تخرشيش فالجهة الاخرى وناضو كيجريو بجوج حيت عارفين رنيم متقدرش تحرك\n\nاسلام: (من موراها) رنييم يااله زيدي\n\nرنيم: (دارت لعندو) اسلام هئ هئ\n\nاسلام: ماشي وقيتة دالبكا هادي.. ياله زيدي قبل مايرجعو.... جرها من يديها \nومشاو كيجريو.. رنيم كابراات وجرات معاه وخا بعض المرات كطيح.. رجليها كلهم\n كيسيلو بالدمايات\n\nرنيم: (وقفات) صافي مقادراش نزيد نتحرك\n\nاسلام: صبري احياتي هاحنا قربنا ياله\n\nرنيم: مقداش فيا السخفة هئ هئ... دخلها لواحد الغار فين كان مخبع\n\nاسلام: ياكما داروليك شي حاجة\n\nرنيم: لا مي انا خايفة هئ هئ\n\nاسلام: هاحنا غنخرجو من هنا غير ارتاحي... ضمها لصدرو غمضات عينيها ونعسات \nبكثرة العيا... بقا كيشوف فيها اسلام وكيشوف رجليها المجروحين... تنهد \nوهزها فظهرو... مشا كيجري وصل للبحر وهو يحطها\n\nاسلام: (فيقها) ياله زيدي\n\nرنيم: فين غنمشيو\n\nاسلام: الحل الوحيد لي عندنا هو البحر... فاش كنت كنقلب على طريقة باش \nنهربو شفت واحد من هادوك غير قربلو الما دالبحر وهو يهرب يعني كيخافو منو..\n وحنا خاصنا ندخلو ليه دبا وغادي نعومو حتى لديك الجزيرة ونشوفو شي حد \nيعاونا\n\nرنيم: واش نسيتي بلي انا كنخاف منو.. ومنقدرش نعوم\n\nاسلام: هادي ماشي وقيتة دالخوف ارنيم.. خاصك تحداي راسك دبا\n\nرنيم: لا لا منقدرش\n\nاسلام: هاهوما جايين ارنيم خاصنا ندخلو... دارت لقاتهم جايين جيهتهم \nكيجريو.... شداتو من يدو ودخلو للبحر.. بقاو دوك الرجال واقفين كيشوفو فيهم\n وكيتسناوها يخرجو\n\nرنيم: (عنقاتو) عنداك طلق مني انا خايفة هئ هئ\n\nاسلام: متخافيش انا معاك... ركبها فوق ظهرو وبدا كيعوم وهو حاضي معاها... ماحسو براسهم حتى وقف عليهم واحد جيت سكي\n\n....: ياله طلعو بالزربة\n\n\nبدون تفكير هز اسلام رنيم ركبها وركب من موراها... انطالق جيت سكي ورنيم غيبات... بعد عدة دقائق وصلو للميناء... اسلام هزها ونزل\n\nاسلام: شكراا\n\n....: عادي.. المهم جيت فالوقت ا اوستن\n\nاسلام: احم كيدرتي عرفتي فين حنا اجورجيا وشنو واقع معانا؟\n\nجورجيا: بالصدفة هاد الصباح سمعت على جزيرة فيجي.. وعرفت بلي كاينة قبيلة \nآكلة لحوم البشر عايشة تما ومنعازلة على العالم... شفتك نتا وهادي لي معاك \nمشيتولها.. وقلت نجي نشوف واش بالصح ديك الهدرة ولا اسطورة\n\nاسلام: اه اوك.. شكرا على كلشي\n\nجورجيا: عادي.. ياله معايا للدار دوش وترتاح\n\nاسلام: خاصني ندي مراتي للكلينيك بعدا\n\nجورجيا: هادي مراتك؟؟ تزوجتييي مبروك\n\nاسلام: ميغسي\n\nجورجيا: ياله نوصلكم... ركب معاها اسلام فطموبيلتها وتحركو.. بعد دقائق \nكانو وصلو للكلينيك.. تعرضاتليهم فرملية خدات منهم رنيم.. بقا كيتسناها وهو\n مخلوع عليها... بعد دقائق خرج الطبيب\n\nاسلام: عفاك شنو عند مراتي\n\nالطبيب: مراتك هادي يومين مكلاتش وزيد عليها حاملة\n\nاسلام: (بصدمة) حاملة\n\nالطبيب: اه.. دبا خاصها الراحة التامة وبزز عليها الماكلة وخا متبغيش باش الجنين يعيش ويستاقر\n\nاسلام: (بفرحة) شحال عندو دبا\n\nالطبيب: اسبوعين.. مبروك عليك وشوية تقدر تخرجها غير هو خاصها الرااحة اوك\n\nاسلام: واخة شكرا... دخل اسلام عندها كيجري وهو فرحان نسا شنو وقع ديك اليومين... دخل لقاها فايقة وكتبكي\n\nاسلام: شش متبكييش احبيبة\n\nرنيم: (عنقاتو) خايفة ا اسلام هئ هئ\n\nاسلام: دبا نتي فامان متخافي من والو... انا وياك وولدنا بيخير وهدا هو الاهم\n\nرنيم: (بعدم فهم) اينا ولد\n\nاسلام: (حط يدو على كرشها) نتي حاملة\n\nرنيم: (شهقات) واش بالصح\n\nاسلام: اه مبروك علينا\n\nرنيم: (ابتاسمات) ممتيقاش\n\nاسلام: غير تيقي قرييب نوليو ماما وبابا هههه\n\nرنيم: (بخوف) انا حلمت ديك المراة قالتلي بلي الجنين مغاديش يعيش\n\nاسلام: متقوليش هكا ونساي داكشي لي وقع\n\nرنيم: (حطات راسها على صدرو) ماشي ساهل ننسا هادشي\n\n\nاسلام: (شد وجهها بين يديه) نتي قوية وعلى قبل هادشي لي فكرشك غادي تنساي اوك\n\nرنيم: (بابتسامة) ممتيقاش بلي انا حاملة\n\nاسلام: (باسها ففمها) غيير تيقي احبيبتي\n\nرنيم: (بحزن) قنطت فهاد الحوايج وهاد الوسخ\n\nاسلام: (تنهد) صبري احبيبتي.. غادي نمشي للقنصلية الكندية ونعلمهم بشنو وقع معانا وهما يتكلفو ديك الساعة\n\nرنيم: واخة احياتي مي فين غنجلسو دبا وحنا معندنا لا فلوس لا والو\n\nاسلام: انا غادي نتكلف نتي غير ارتاحي ومتخمميش\n\nرنيم: واخة... قاطعهم دخول جورجيا.. شافت رنيم فاسلام باستغراب\n\nاسلام: (بالدارجة) هي لي نقداتنا فالبحر\n\nرنيم: (عوجات فمها) ممم واخة\n\nجورجيا: على سلامتك\n\nرنيم: ميغسي\n\nجورجيا: احم اوستن نقدر نهدر معاك... رنيم شافت فيه وهي مصغرة عينيها\n\nاسلام: واخة انا جاي احبيبة... ناض خرج هو وياها وخلا رنيم مخنزرة\n\nجورجيا: فكرت وقلت تجي نتا ومراتك لعندي على ماتقادو اموركم\n\nاسلام: ياك نتي ساكنة فكندا\n\nجورجيا: اه مي دبا عندي شي خدمة هنا وديجا واخدة دار هنا\n\nاسلام: اوك شكراا بزااف\n\nجورجيا: نو عادي انا غادي نتسناكم لتحت\n\nاسلام: اوك... دخل لعند رنيم لقاها مقلقة.. حبيبتي ياله نوضي نمشيو\n\nرنيم: فين\n\nاسلام: غادي نمشيو دبا لدار ديك البنت باش دوشي وترتاحي وانا نمشي نشوف شنو\n خاصني ندير.. هي غير بغات تعاونا وصافي... نجلسو عندها ماكسيموم يومين على\n مانقادو امورنا ونمشيو\n\nرنيم: (قالبة وجهها) واخة\n\nاسلام: (باسها فراسها) اي لوف يو... ياله احبيبة نوضي نمشيو..... جلسات رنيم واسلام حدر كيلبسليها الكونفيرس\n\nرنيم: يااع فازكة\n\nاسلام: صبري احبيبة... خرجو من الكلينيك وهي مسندة عليه... كانت جورجيا \nبانتظارهم.. ركبو وهي تحرك.... بعد دقائق توقفات قدام بناية كبيرة...\n\nجورجيا: هاهي البيت وراه فيها دوش.. انا غنجيب ليك شي حاجة من حوايجي \nونشوفليك حتى نتا ا اوستن.... دخل اسلام للبيت وجار معاه رنيم لي كانت \nمخنزرة\n\nاسلام: رنيم مالك\n\nرنيم: (جمعات يديها عندها) كيفاش عرفات سميتك اوستن\n\n\nاسلام: (تنهد) هي صديقة قديمة من يامات الثانوي وصافي\n\nرنيم: وع.... قاطعهم دخول جورجيا\n\nجورجيا: هاهما الحوايج\n\nاسلام: شكرا\n\nجورجيا: (بحب) مابيناتناش.... خرجات وسدات من موراها الباب\n\nاسلام: ياله احياتي دخلي دوشي\n\nرنيم: (بحزن) واخة... دخلات وتبعها اسلام من اللور\n\nاسلام: (كيبوس فوجهها) مال الزين مقلق\n\nرنيم: نتا كدبتي عليا\n\nاسلام: (تنهد) حيت ماشي شي حاجة مهمة.. صافي نساي.. حنا اندوزو بالكتير \nيومين ونرجعو فحالنا ومعمرنا نعاودو نشوفوها غير تهناي.. ياله اجي \nندوشليك....... تحشاو بجوج فالبانيو ورنيم ترخات وتكات على صدر اسلام\n\nاسلام: (باس راسها) عييتي\n\nرنيم: بزااف فيا النعاس والجوع\n\nاسلام: صبري انا ندوشليك بالزربة وتخرجي تاكلي\n\nرنيم: واخة.... غسليها شعرها ودوشليها مزييان... دوش حتى هو وخرجو ملويين \nفالفوطة.... لبسات البيجامة لي عطاتها مع ملابس داخلية وحتى هو لبس الحوايج\n لي عطاتو\n\nاسلام: تكاي دبا انا انرجع عندك دبا\n\nرنيم: (بتعب) واخة... خرج اسلام لقا جورجيا فالبيت كتهدر فالتيليفون شافتو وهي تقطع\n\nجورجيا: بغيتي شي حاجة\n\nاسلام: عندك شي حاجة تكال\n\nجورجيا: ويي تسنا.... ناضت للكوزينة وهو تبعها من اللور... حطاتلو الماكلة \nفالبلاطو ومداتهالو.. خداها من عندها من بعد ماشكرها ودخل عند رنيم... \nفيقها من نعاسها وعطاها كلات عاد رجعها لبلاصتها تنعس..\n\nاسلام: (غطاها مزيان) هانا احياتي غادي نتي دبا ارتاحي وبالكثير ساغتين نكون عندك\n\nرنيم: (شدات يدو) متعطلش عفاك\n\nاسلام: واخة احياتي.. شوية ونكون عندك.. ياله ارتاحي دبا وخلي ولدي ينعس\n\nرنيم: (ابتاسمات) مرحبا.... باسها فراسها وسد عليها الباب\n\nجورجيا: فين غادي\n\nاسلام: للقنصلية الكندية\n\nجورجيا: (بتوتر) اش غادير تما\n\nاسلام: راه الباسبور ديالي ودرنيم مشا وكارط كيشي.. وراقينا كاملين مشاو... خاصني نقولهاليهم باش يشوفو الحل\n\nجورجيا: غادي تقوليهم على دوك الناس\n\nاسلام: وي ضروري باش يشوفو دوك الناس مساكن اش وقعليهم\n\nجورجيا: لا لا منصحكش اصلا مغاديش يتيقووك.. من الاحسن تقوليهم تسرقولي وهما يتكلفو\n\nاسلام: (تنهد) ممم اوك داكشي لي غندير.. ياله انا غادي دبا\n\nجورجيا: اووك..... خرج اسلام بعد ساعة كان وصل للقنصلية... دخل قاليهم شنو \nكاين وشنو وقع معاه بالتفصيل.. فاللول ماتيقوهش مي فاش شافوه جدي قررو \nيمشيو للجزيرة\n\nاسلام: لا دوز من هنا.. راها الجزيرة\n\nمسؤول: هاديك ماشي جزيرة فيجي.. راه غير جزيرة عادية ومافيها حد\n\nاسلام: (باستغراب) كيفاش.. وانا جيت لهنا انا ومراتي\n\nمسؤول: اوك.. زيدو نتوما فاتجاه ديك الجزيرة... بعد لحظات وصلو... اسلام مازعمش يدخل لديك الجزيرة مرة اخرى\n\n\nمسؤول: تفضل ماتخافش... دخلو للجزيرة لي كانت خااوية وبداو كيقلبو.. داهم \nلفين لقا الجثث مي ملقاو والو بحال الى غير كيكدب.. عيا مايقلب ووالو... \nمشا للكوخ فين كان لقا حوايجهم مزالين وكولشي... هز داكشي جمعو وخرجو خداهم\n من عندو واحد حطهم فالقارب\n\nاسلام: سمعني انا متأكد من داكشي لي قلتليك... فقت انا ومراتي لقينا كلشي ميت وفديك الغابة الناس معلقين من رجليهم ودماياتهم نازلين\n\nمسؤول: زيد نشوفو... بقاو غاديين حتى دخلو مبانليهم والو.. كانو راجعين حتى\n لمح المسؤول كاميرا طايحة فالارض فواحد الجنب هزها.. شعلها ولحسن الحظ \nكانت خدامة... بدا كيتفرج شافو اسلام وقرب لعندو... اسلام كيتفرج ولوان \nدوجهو كيتبدلو\n\nمسؤول: هدا مقلب دار فيكم\n\nاسلام: بنت الحرام... مي كييفاش دارتلييها.. وكيدارت عرفات بلي حنا غاديين لجزيرة فيجي\n\n#فلاش_باك\n\nاسلام: اهلا كيدااير سافا\n\nمارك: بيخير ونتا\n\nاسلام: مزياان اش كدير هنا\n\nمارك: غادي لاستراليا عندي شي شغل وقلت نمشي فالباخرة حسن ونتا\n\nاسلام: اه مزيان.. انا غادي لجزيرة فيجي......... هاد الحوار سمعاتو جورجيا\n بدون مينتابهو عليها... اما مارك فكان صديق اسلام من الجامعة....... فاش \nوصلو توادع معاه ومشا هو ورنيم ركبو الطاكسي... واقفة كتشوف فالطاكسي حتى \nمبقاش كيبان هزات تيليفونها بالزربة دوزات اتصال\n\nجورجيا: غادي ينزلو جوج من طاكسي بغيتك تعرضليهم ونتا لي غادي توصلهم.. هما\n بغاو يمشيو لجزيرة فيجي مي اكيد نتا غادي توصلهم للاخرى لي قبل منها... \nوغادي تحاول دور بيهم على الاقل ساعة باش ياله نوجد شي حاجات\n\nالرجل: واخة تحت امرك...... عيطات لبعض من اصدقائها دورات معاهم وقبلو \nيمثلو... كانت ديك الجزيرة ديجا فيها اكواخ وريسطورات مي مبقاوش الناس \nكيمشيوليها وتسدات.... جاو صحابها فربع ساعة وشدو الطريق.. سبقو الكوخ لي \nغادي يجلس فيه اسلام ورنيم قادوه وزينوه.. ودازو للريسطو قادوها.... هاهما \nوصلو تخبات جورجيا حتى دخل اسلام ورنيم للكوخ ديالهم وهي تمشي كتجري ركبات \nفالقارب ومشات.... وبعد مدة وصلات المرأة العجوز للجزيرة ولي بالصح كتستعمل\n السحر والشعودة.... اما دوك الرجال فديجا خدمات معاهم وصيفطاتهم فالليل \nفاش كانت رنيم واسلام ناعسين..... العجوز بفضل سحرها قدرات تعرف غير من \nالنظرة بلي رنيم حامل والاكثر قدرات تسيطر على تفكيرها وخرجاتليها فالحلم\n\n#الحاضر\n\nمسؤول: صبر صبر واش هادي كتعرفها... كانت صورات جورجيا فاش كانت كتركبها\n\nاسلام: اه واكيد هي لي دارت هادشي.. خلاتني نتيق بلي دوك الرجال كيخافو من الما باش هي تجي تفكنا زعما\n\nمسؤول: هادي راها مريضة نفسية وهربات من المستشفى... تمنعات من الدخول لاستراليا.. كيدارت دخلات\n\nاسلام: انا تلاقيتها فالباخرة\n\nمسؤول: عارف فين ساكنة\n\nاسلام: اه راه مراتي معاها... رنيييم معاها خاصني نمشي دبااااااا....... ركبو القارب ومشاو بسرعة\n\n#رنيم\n\nناعسة فالبيت حتى بدات كتحلم عوتاني\n\nالمراة: نجيتي منها فاللول مي نتي معارفاش بلي طحتي فما كفس\n\nرنيم: (بخوف) بعدي مني عفاك.... ناضت رنيم كتنفس بسرعة.. بدات كتقرا \nفالقران حتى سمعات الباب تحل.. هزات راسها وهي تصدم بالعجوز جاية جيهتها...\n بالخلعة رنيم طاحت من الناموسية.. وقفات بالزربة لصقات فالحيط وقلبها غادي\n يخرج بالخلعة ودموعها نازلين... محساتش حتى بدا الدم كينزل مع رجليها... \nنزلات راسها وشافت رجليها لي رجعو حومر وكرشها لي كتقطع بالوجع\n\n\nيتبع"
  },
  {
    "id": "8",
    "title": "لأني أنثى الجزء التاسع",
    "desc": "\nبدا الباب كيدق بالجهد مشات حلات جورجيا وهي كتفتف\n\nجوريا: (بتوتر) اوستن.. ج..جيتي....... دفعها وتبعوه البوليس من اللور \nشدوها.. دخل للبيت وتصدم فاش شاف ديك المراة.. كانت ياله قرباتليها ورنيم \nجالسة فالارض وجامعة رجليها عندها ودماياتها كينزلو.. جر ديك المراة ودفعها\n بقوة\n\nرنيم: ا..اسلام.... دخلو البوليس تصدمو من المنظر لي كانت فيه رنيم.. لقاو \nالقبض على ديك العجوز... وعيطو للاسعاف لي جات بسرعة... داو رنيم من حضنو \nوهو مصدوم.... تبعهوم وركب معاهم وهو شادليها يديها....... دخلوها نيشان \nلغرفة العمليات وبقا اسلام كيدور فبلاصتو وقلبو غيسكت بالخلعة... هاهو \nالطبيب خارج مشا كيجري لعندو\n\nاسلام: عفاك كيبقات\n\nالطبيب: نقدناها فاخر لحظة.. كون تعطلتي شوية كنا غادي نفقدوها هي والجنين\n\nاسلام: بالصح دبا هما بيخير ياك\n\nالطبيب: اه مي غادي تجلس عندنا شي يامات حيت خاصها الرعاية.. وخاصها تنعس على ظهرها واحد المدة باش الجنين يشد بلاصتو\n\nاسلام: واخة شكرا بزااف.. نقدر نشوفها\n\nالطبيب: وي تسنا هنا شوية.. وتجي الممرضة تديك\n\nاسلام: اووك.... بقا كيتسنا حتى جات عندو الفرملية داتو للغرفة فين نقلو \nرنيم... دخل لعندها وجلس جنبها بهدوء كانت نااعسة.... داز وقت طويل بدات \nكتحل عينيها وكتحاول تستوعب فين كاينة... شوية وهي تبدا تبكي\n\nاسلام: ششش رنيم حبيبتي متبكيش عفاك هانا حداك.. سمحيلي انا السباب\n\nرنيم: (عنقاتو) متخلينيش مرة اخرى.. هاديك المراة جات لعندي هئ هئ.. و... حطات يدها على كرشها... ولدي شنو وقعليييه\n\nاسلام: راه بيخير غييير تهدني.. دبا خاصك الراحة الى بغيتي ولدنا يبقا عايش.. صافي نساي داكشي لي فات\n\nرنيم: منقدرش نسا هئ هئ... مي انا مفهمتش كيفاش دخلات عندي للبيت\n\nاسلام: (تنهد) داكشي كامل لي وقعلينا هاد اليومين من ترتيب جورجيا ديك البنت لي كنتي معاها فالدار\n\nرنيم: (شهقات) اويلي على بنت الحرام\n\nاسلام: (باس يديها) حتى حاجة من داكشي ماوقعات والناس مماتوش... دبا تهدني وركزيلي على راحتك وصحتك\n\nرنيم: علاش دارت هكا هئ هئ شنو درناليها... ميمكنش تكون صديقة عادية ديالك وديرلينا هكا.. واش مزااال كتكدب عليا\n\nاسلام: (تنهد) كنا اونكوبل... هي لي عاودتليك عليها.. كنت اول مرة ندير \nعلاقة مع شي وحدة ودرنا علاقة متكاملة فين فقدت عذريتي.. مي داكشي كان شحال\n هادي وكل واحد فينا مشا فطريقو... وفاش شفتها فالباخرة كانت اول مرة \nنشوفها من بعد ديك المدة كاملة\n\nاسلام: هدري مالك ساكتة... رنيم رجعات تكات وعطاتو بالظهر.... نزلو دموعها \nوالغيرة بدات تاكل فيها.... وقف اسلام غطاها وباسها فراسها ورجع \nجلس......... يوم جديد فاقت رنيم بانليها اسلام مزال ناعس فوق الفوتوي... \nتنهدات وناضت للحمام... كتمشا بشوية وشادة فكرشها لعاطياها الحريق... فاق \nاسلام لقاها كتمشا بزز\n\nاسلام: (هزها) فين غادية\n\nرنيم: (قالبة وجهها) الطواليط\n\nاسلام: (تنهد) واخة.... دخلها للطواليط وعاونها حتى قضات حاجتها وداها \nلافابو غسليها وجهها عاد رجعها لبلاصتها... تدق الباب وتفتح.. كان داك \nالمسؤول لي مشا مع اسلام للجزيرة\n\nالمسؤول: على سلامتك امدام\n\nرنيم: ميغسي\n\nالمسؤول: احم هاهما حوايجكم جبناهم ليكم... دخل واحد جار الباليزات... وبغيت نقوليكم بلي شهر العسل فجزيرة فيجي على حسابنا\n\nرنيم: لا لا انا مبقيتش باغة نمشي تما وحتى هنا مبقيتش باغة نبقا... بغيت نرجع فحالي\n\nاسلام: صافي غير تهدني وداكشي لي باغة غنديرولك\n\nالمسؤول: عندك الحق امدام تخافي من بعد هادشي... مي كنواعدك مغادي يوقعليك \nوالو... وغادي نوفرليكم الحماية الكااملة... حتى دوزو شهركم\n\nرنيم: لا بغيت نرجع فحالي\n\nاسلام: صافي غير تهدني وارتاحي.. غادي نرجعو فحالنا\n\nرنيم: كون وقعات لولدي شي حاجة نقتلها بيديااا\n\nالمسؤول: من حقك امدام وانا متفهمك.. وكنوااعدك غادي تاخذ اقصى العقوبات لا هي لا شريكتها\n\nرنيم: شكراا\n\nالمسؤول: هذا وااجبنا.. نخليكم هاد الساعة..... خرج المسؤول ورجعات رنيم \nتكات.. بعد لحظات دخلات الفرملية هازة الفطور معاها... خداه من عندها اسلام\n وجلس بجنب رنيم كيوكلها\n\nاسلام: رنيم حياتي كنعتاادر منك\n\nرنيم: ياك نتا قلتيلي بلي مكتحملش الكدوب وعلاش دبا كدبتي عليا ااا... ماشي مرة ماشي جوج كنسولك ونتا كتكدب\n\nاسلام: حنا جينا ندوزو شهر العسل مكنتش باغي نقلقك\n\nرنيم: (قلبات وجهها) وشهر عسل زويين هدا تبارك الله... زيد نزلو دبا للبحر\n\nاسلام: رنيييم بلا هاد الهدرة الخاوية\n\nرنيم: (كتغوت) اناااا عندي فوووبيا من البحر وبسباب ديك الحمارة دخلتلو \nوانا مااايتة بالخلعة... وفاللخر جاي تقوليا ديك الحمارة كانت حبيبتك \nوباغيني نتقبلها عادي ياااك.... بسبااابها ولدي كان غيطيح\n\nاسلام: واقيلة نسيتي بلي داكشي لي فكرشك ولدي حتى اناا... وحتى انا كنت معاك ووقعلينا داكشي بجوج\n\nرنيم: (نزلات دمعة) مي انا لي جلست معاهم يومين وانا جيعانة وهما حدايا \nمعرفت اش كياكلو... انا لي كنت ناعسة حتى دخلات عندي ديك الشارفة وبالخلعة \nكان ولدي غيطيح\n\nاسلام: (هز البلاطو بعدو وقرب منها عنقها) حااولي تنسااي... وانا كنعتاااادر منك\n\nرنيم: (بعدات عليه) لا مقادراش\n\n\nدازت تقريبا سيمانة ورنيم فالكلينيك كتلقا الرعاية... صحتها تحسنات الحمد \nلله هي والجنين.. بالنسبة لعلاقتها مع اسلام فمزالة هي هي... رغم محاولاتو \nالعديدة وفالاخير قرر يخليها على خاطرها... اليوم غادي تخرج رنيم... لبسات \nحوايجها بمساعدة اسلام.... جر الباليزات وخرجو شدو الطريق نيشان \nللمطار..... تعلن بلي طائرتهم على وشك الاقلاع... ناض اسلام جرها من يديها\n\nرنيم: فين غاديين\n\nاسلام: راه طيارتنا هادي\n\nرنيم: مي حنا غاديين لكندا اش دانا لليونان\n\nاسلام: (وقف قدامها) انا حالف حتى غندوز شهر العسل ودبا غاديين ندوزوه\n\nرنيم: انا مبغاش نمشي.. باغة نرجع فحالي\n\nاسلام: (تنهد) رنيم متخليش هادشي يفسد علاقتنا وعشقنا... فكري فيا شوية \nسيمانة وانا كنعتادر منك.. سيمانة ماشفتش نعاس مقاد رغم حتى انا مريت من \nنفس ظروفك مي صبرت واهتاميت بك... واش دبا انا منستاهلش عطلة نريح فيها \nدماغي واعصابي\n\n#مريم\n\nمرت الايام ولا تغيير سوى انها غذا غاترجع لفرنسا.. بالنسبة لشادي كل محاولاتو باءت بالفشل\n\nطارق: صافي واجدة\n\nمريم: اه.... هبطو خلص الاوطيل وحط باليزاتها فالطموبيل بعد دقائق كانو وصلو لكافي نزلو.. كانت تسنيم فانتظارهم\n\nتسنيم: (سلمات على مريم) سافا ختي كيبقيتي\n\nمريم: الحمد لله ونتي\n\nتسنيم: سافا حمد الله.. صافي غادي ترجعي\n\nمريم: (تنهدات) اه\n\nتسنيم: مي مزااالة العطلة علاش غتمشي من دبا\n\nمريم: نمشي ياله نستاعد عوتاني للقراية اصلا ماعندي ماندير هنا\n\nتسنيم: وعلاش مفكرتيش زعما تجي لكندا تقراي حدا خوك وانا كاينة.. نخرجو ونتعاودو وتكوني قريبة من عائلتك ماشي بحال دبا بوحدك\n\nمريم: المكتاب وصافي\n\nتسنيم: حتى الى بغيتي راه تقدري تاخذي الانتقال\n\nمريم: لا بلاش ياله انا مبقالي والو على الطيارة خاصني نمشي\n\nطارق: (تنهد) واخة ياله نمشيو... ركبو الطموبيل بثلاثة وبعد دقائق كانو فالمطار ودعوها ومشات فحالها\n\nطارق: تلفت ماعرفت ماندير معاها\n\nتسنيم: (شدات يديها) دبا انا مفهمتش كتبانلي حزينة.. كان على ماماك تقرب \nمنها وتشوف مالها واخة انا بنت بحالها وكتهدر معايا وضحك مي مغنكونش قرب \nمنك نتا وماماك....... جلسات مريم بلاصتها ودورات وجهها للزاج.. نزلو \nدموعها ومسحاتهم بالزربة... حلقت الطائرة وهي مزال كتشوف من الزاج حتى حسات\n بشي حد حركها وهي دور\n\nشادي: (هبط نظاظرو وغمزها) ماال الزين مكشر\n\n\nمريم: (شهقاات) اش كدير هنا\n\nشادي: (كيعيبها) اش كدير هنا.. ياك كنقوليك متعاودش تبعني واخر مرة توريني وجهك\n\nمريم: (خنزرات) ومزيااان منين عارفها ودبا اش كدير هنا\n\nشادي: (بابتسامة مستفزة) مسافر بحال أيها الناس\n\nمريم: (بتحذير) متقيسنيش ومتهدرش معايا... دورات وجهها وخلاتو كيضحك... مد يدو دارها قدام عينيها\n\nمريم: (دفعاتلو يديه) حيد يديك ياك قلت ليك بعد\n\nشادي: مالي قستك.. هادي راها طريق المخزن\n\nمريم: اففف... دارت ليكيط وغمضات عينيها... بقا كيشوف فيها شادي \nويبتاسم..... بعد ساعتين حطت الطائرة في الاراضي الفرنسية... نزلو وهو \nتابعها من اللور دارو اجراءات الخروج\n\nشادي: (من موراها) شنو غادي نشدو دبا.. واش طاكسي ولا طوبيس\n\nمريم: (دارت لعندو) كيفاش نشدو.. اش بيني وبينك سير اخويا فطريقك وخليني عليك انا منصلاحش ليك.. ومعنديش مع هاد البسالة\n\nشادي: نااري شحال قبييحة... وزعما حنا عائلة وحدة مافيها باس تعرضيني لداارك\n\nمريم: (خنزرات) سمعني اااخر مرة نشوفك قدااامي واش كتفهم... جرات باليزتها \nومشااات..... تبعها شادي غير مبالي بالكلام لي قالتو... ركبات الطاكسي وهو \nيركب الطاكسي لي من موراها... تبعها حتى عرف فين ساكنة... خلص مول الطاكسي \nومشا غير على رجليه لقا اوطيل قريب لدارها... خدا غرفة... دخل حط حوايجو \nوخرج للبالكون لي كيطل على دارها\n\nشادي: (كيتكسل) الله اللعب غيبدا هههههه\n\n#اليونان\n\nكانت رنيم ناعسة حتى فاقت وهي كترجف... اسلام كان خارج من الحمام لقاها هكاك وهو يقربليها\n\nاسلام: عوتاني الكوابيس\n\nرنيم: (بصوت مخنوق) اه\n\nاسلام: (عنقها) تهدني ومتخافيش معندها مديرليك دبا نتي بعييدة عليها... \nنوضي دوشي وتوضاي وصلي صلاتك... ذكري الله وقراي شوية دالقران وانا متاكد \nمغيبقاوش يجيوك الكوابيس\n\nرنيم: واخة.... ناضت دارت داكشي لي قاليها... كملات قراءة القران وهو يجي لعندها اسلام باس راسها\n\nاسلام: اجي تاكلي\n\nرنيم: مقداش\n\nاسلام: نسيتي بلي نتي حاملة.. اجي تاكلي واخة غير شوية\n\nرنيم: اووك.... جرها من يديها داها للبيت الاخرى كانت الطبلة عامرة جلسو كياكلو فصمت\n\nرنيم: (رجعات اللور) الحمد لله.... كمل اسلام ماكلتو وهو يقرب ليها\n\nاسلام: باقة مباغة تسامحيلي\n\nرنيم: واعدني معمرك تعاود تكدب عليا\n\nاسلام: كنواعدك\n\nرنيم: (عوجات فمها) ياله اجي لعندي راني موحشاك الزمر.... ضحك اسلام وهو يعنقها وحشاها فيه... زيانيتي\n\nاسلام: ههههه شكراا\n\nرنيم: (شافت فيه) ياله عطيني بوسة\n\n\nناض اسلام وخلا رنيم مغطية غير بغطا خفيف وغارقة فنعاسها... خرج للجردة لي \nكان فيها بيسين وهو يتلاح.. بقا مدة كيعوم حتى شاف شي خيال واقف عليه.. \nكانت رنيم لابسة دوبياس ومن فوقهم تيشورت ديال اسلام\n\nاسلام: (مد يديه) اجي لعندي\n\nرنيم: (عوجات فمها) مالي حماقيت\n\nاسلام: ههههه متخافيش وتيقي فيا\n\nرنيم: (جلسات فالارض) بعد مني انا ياله فايقة من النعاس.. مزااالة دايخة ومسخسخة\n\nاسلام: ههههه وغير قربي وحطي رجليك فالما\n\nرنيم: (قربات) واخة... حطات رجليها فالما وقرب ليها اسلام\n\nاسلام: (حاط يديه فوق رجليه) ايوا الزيين اش بغيتي نديرو\n\nرنيم: مممم مشهية كراتان بالكفتة\n\nاسلام: مرحبا نديرو لحبيبتي\n\nرنيم: (بفرحة) الله يخليك ليا... شاف فيها بشر وهو يجبدها تحشات فالبيسين.. تعلقات فيه وعنقاتو\n\nرنيم: (مزيرة عليه) خرجنيي هئ هئ\n\nاسلام: ششش متخافيش انا معاك.. ياله طلقي راسك\n\nرنيم: لا طلعني\n\nاسلام: (بعدها عليه وشد يديها) تهدني وتنفسي مزياان ياااله... بقات مدة \nكتشوف فيه عاد دارت داكشي لي قاليها... بقا معاها حتى تكات على ظهرها\n\nرنيم: (مبتاسمة) كنحس بالراحة\n\nاسلام: (حدر باسها ففمها) شفتي اش قلتليك... تكا حداها وشدليها يديها.... \nبقاو مدة وهوما على داك الوضع والصمت كان حاضر..... وقفات رنيم وهي شادة \nفيدو\n\nرنيم: ياله نخرجو راه فيا الجوع\n\nاسلام: (هزها) مرحبا... دخلو للدوش دوشو وخرج اسلام هو اللول لبس حوايجو \nومشا كيطيب.. عاد تبعاتو رنيم لبسات دوبياس ومشات هزات تريكو ديالو لبساتو \nوهي تبعو للكوزينة\n\nرنيم: فين وصلتي\n\nاسلام: (دار شاف فيها وضحك) شفتك كتلبسي فحوايجي\n\nرنيم: عجبوني وفيهم ريحتك... مد يدو وقربات لعندو عنقها وحشاها فيه\n\nاسلام: (باس راسها) انا كلي ديالك اروحي\n\nرنيم: الله يخليك ليا.. شافت فيه.. شنو بغيتي نولد بنت ولا ولد\n\nاسلام: معنديش مشكل لي جاب الله مرحبا بيها\n\nرنيم: (بفرحة) اووك\n\nاسلام: (هزها حطها فوق الوطاجي) ياله ارتاحي دبا على مانوجد ليك الكراتان\n\nرنيم: واخة \n\n\n#مريم\n\nحلات مريم الباب من بعد ماسمعات الدقان لقات بوكي دالورد.. هزاتو كانت فيه ورقة\n\n💌: ويحدث أن يلمسك أحدهم بعينيه.. يحتضنك بعينيه.. يقتحمك بعينيه.. فقط \nبعينيه..... هذا ما حصل معي........ نظرات الاستغراب كانت واضحة على وجهها \nحتى حسات بشي حد وقف عليها هزات راسها وهي تغوبش\n\nشادي: كيف جيتك شاعر يااك... شافت فيه وهي تلوح عليه داك الورد وسدات الباب\n\nشادي: (تنهد) صدقات حشومية..... رجع للاوطيل ديالو ومريم دخلات كتنكر\n\nمريم: افف منين خرجلي هدا عوتاني ياربي..... دازت يومين كانت خارجة حتى لقاتو قدامها تنهدات وكملات طريقها\n\nشادي: كسكس مال الزين دافع كبير\n\nمريم: الى مقلبتيش الطريق غادي نعيطليك على البوليس\n\nشادي: ونهون عليك\n\nمريم: اففف ياربي.... شدات طاكسي ومشات خلاتو كيضحك.... مرت الايام وهو كل \nنهار كيصيفطليها بوكي دالورد مع كلام معسول وفوقما تشوفو تلوحو عليه ومع \nذلك كل صباح يجي لعندها.... هاد النهار داز مجاها حتى بوكي ومشافتش شادي\n\nمريم: يكون زعما رجع بحالو... اففف وانا مالي علاش كنفكر فيه.... ناضت \nلبسات حوايجها وخرجات.. مشات لريسطو قريب طلبات شنو بغات... تعشات وهي \nكتفكر فشادي.. كملات وخلصات وهي تخرج.... راجعة لدارها حتى وقف عليها واحد \nالسكايري.. تخلعات وقلبها تسارعات دقاتو... بدات كترجع باللور وهي \nكيقربليها.. شدها من يدها وجرها لعندو كيحاول يبوسها.. غمضات عينيها وزيرات\n عليهم ودموعها نازلين وكلها كترجف..... واحد اللحظة تجر هداك لي كان لصقها\n مع الحيط وبدا شادي كيضرب فيه حتى سخف... جرها من يديها ومشاو كيجريو حتى \nوصلها لدارها\n\nشادي: ششش متبكيش هانتي موقعليك والو تهدني\n\nمريم: ك..كون مجيتيش فالوقت ماعرفت شنو كان غادي يوقعلي هئ هئ\n\nشادي: تهدني دبا.. الحمد لله ماوقع والو ياله دخلي لدارك وسيري نعسي وارتاحي\n\nمريم: د..دخل معايا عفاك\n\nشادي: واخة ياله زيدي... دخلو للدار جلس شادي فوق فوتوي وهو كيفحص الدار بعينيه... كان الصمت سيد الموقف حتى كسرو شادي\n\nشادي: سيري لبيتك دوشي وبدلي حويجاتك ونعسي.. انا غادي نعس هنا متخافي من والو\n\nمريم: واخة شكرا... دخلات مريم لبيتها وسدات عليها بالساروت دوشات ولبسات \nبيجامتها.. هزات ملاية وخرجات كان شادي ناعس فوق الفوتوي.. غطاتو ورجعات \nلبيتها.. سدات عليها ونعسات........ يوم جديد فاقت مريم غسلات وجهها \nوخرجات.. كان شادي مزال ناعس.. دخلات للكوزينة وجدات الفطور حتى دخل عندها\n\nشادي: صباح الخير\n\nمريم: صباح الخير.. دوز تفطر\n\nشادي: شكرا... جلسو كيفطرو حتى شد هاد الاخير يديها باسها... ماكلتك لذيذة\n\nمريم: (صرفقاتو) ماشي حيت استقبلتك فداري كيعني تجاوز حدودك... سحابلي راك بعقلك ساعة صدقتي برهوش\n\nشادي: (دفع الكرسي وناض) سمحيلي الالة..... خرج شادي وزدح الباب حتى قفزات من بلاصتها\n\nمريم: (حطات يدها على راسها) انااري اش درت انا\n\n\nداز داك النهار ومريم كتفكر فشادي\n\nمريم: اكييد غادي يكون مشا فحالو... افف اش درت انا ياربي.. السيد مدارلي \nوالو وانا ضارباه مي عبرت عليه علاش يقيسني...... يوم جديد فاقت مريم على \nالدقان حلات الباب وهي تلقا بواطة... هزاتها ودخلات.. جلسات فوق الفوتوي \nوحلاتها كان فيها الشكلاط ومن فوقهم ورقة\n\n💌: أعتذر على تجاوزي للحدود وارتاحي انا اليوم غادي دونك مغانبقاش نصدعك..\n بالصحة الشكلاط..... بدون تفكير ناضت مريم لبسات حوايجها ومشات للمطار.. \nبقات مدة وهي كتقلب عليه مي والو مبانليهاش وهي تمشي لوحدة سولاتها\n\nمريم: عفاك فوقاش كاينة الرحلة ديال كندا\n\nمسؤولة: هادي نص ساعة باش مشات\n\nمريم: (باحباط) اوك..... رجعات لدارها وهي ندمانة على التصرف لي دارت\n\n#رنيم\n\nاسلام: ياله زيدي\n\nرنيم: (بخوف) حتى نحماق\n\nاسلام: ماتخافيش انهبطو انا وياك\n\nرنيم: نتا باغي تولدني قبل من الوقت\n\nاسلام: (جبدها لعندو) اجي لهنا بلا ديك الدراما ديالك... عنقها وبدا واحد كيقادليهم ويربطهوم مزيان\n\nرنيم: اناااري غادي نديرها فسروالي بالخلعة\n\nاسلام: (باسها فراسها) انا معاك متخافيش\n\nرنيم: الى طلقتيني ناكلك\n\nاسلام: ههههه... وقفو على حافة الجسر ورنيم مزيرة عليه.. لاحهم داك الشخص وهي طلق حلقها كتغوت... حتى وصلو للما وقاسوه بيديه\n\nاسلام: صمكتيلي ودني\n\nرنيم: هههههه وااااااو عجبني الحال نعاودوها\n\nاسلام: ياك عاد كنتي خايفة وتبكي عليا\n\nرنيم: وعفااااااك\n\nاسلام: ههههه واخة صبري يطلعونا بعدا\n\nرنيم: (باستو ففمو) واااخة... بقاو تما بضع دقائق وهما يطلعوهم وعاودو تلاحو ورنيم كتغوت وفرحانة.... حيدو داكشي وخلصهم وهما يمشيو\n\nاسلام: (مدور يديه على خصرها) عجبك الحال\n\nرنيم: بزاااااف\n\nاسلام: اوا اش بانليك نديرو شي دورة فالغابة\n\nرنيم: (بحماس) واخة.... مشاو وهو مشادين باليدين خلص اسلام وركبو... تحركو غاديين معانقين وكيشوفو فالغابة من الفوق\n\nرنيم: وااو على منظر كيداير\n\nاسلام: وي بالصح واعر مي ميفوقكش جمال\n\nرنيم: (بخجل) اسلااام\n\nاسلام: (حشا وجهو فعنقها) نعام اروح اسلام\n\nرنيم: اي لوف يو\n\nاسلام: اي لوف يو مور.... نساو راسهم وقلبوها قُبل وكلام معسول\n\n\nرجعو للدار لي كاريين فالليل من بعد مادارو ديك الجهة كاملة.... كانت رنيم عيانة وعينيها كيتسدو\n\nاسلام: عييتي\n\nرنيم: بزااف.... تلاحت فوق ناموسيتها ونعسات... قرب لعندها حيدليها سبرديلتها بغا يغطيها وبدات تحرك فيديها\n\nاسلام: (حدر لعندها) شنو بغيتي\n\nرنيم: (بصوت ناعس) حيدلي السروال راه زيرلي على كرشي\n\nاسلام: ههه وااخة... حيدليها السروال عاد غطاها وطفا الضو.... مشا دوش وداز\n للكوزينة قاد سلاد.. خداها ومشا جلس قدام التلفازة كيتفرج وياكل... دازت \nشي ساعة وهي توقف عليه رنيم كتحك عينيها\n\nرنيم: اش كدير\n\nاسلام: كنتفرج مالكي فقتي ياكما ضراتك شي حاجة\n\nرنيم: لا غير فقت وملقيتكش حدايا\n\nاسلام: (مد يدو) اجي لهنا القطيوطة.... تحشات فيه... فيك الجوع نوجدليك شي حاجة\n\nرنيم: لا مقداش\n\nاسلام: (كيلعب فشعرها) اووك.... بقا هكاك وكيتفرج حتى سالا الفيلم ديالو \nشاف لقا رنيم نعسات.. طفا التلفازة وهزها.......... يوم جديد فاق اسلام لقا\n رنيم محشية فيه وناعسة\n\nاسلام: رنيم حياتي فيقي\n\nرنيم: مممم\n\nاسلام: نوضي براكة من النعاس\n\nرنيم: مزال فيا النعاس غير خليني عليك\n\nاسلام: رجعتي كتنعسي بزاااف\n\nرنيم: كرشي ضراتني يمكن بداك التنقاز ديال البارح\n\nاسلام: (دوز يديه على راسها) صافي ارتاحي احياتي... صلا صلاتو ومشا وجد \nالفطور قادو فبلاطو مع وريدات فالبيض وداهليها... ياله احبيبة نوضي فطري \nورجعي تكاي\n\n#مريم\n\nوصلات للدار وهي تلقاه واقف قدام الباب\n\nشادي: تعطلتي بزاااف فين كنتي البيتزا بدات تبرد\n\nمريم: (حبسات الضحكة) اش جاي دير هنا\n\nشادي: كنت جاي نتغذاو انا وياك ساعة بنتيلي تغذيتي برا\n\nمريم: ممم ياك قلتي غتمشي\n\nشادي: انا كدااب متيقينيش اوا شنو مغاديش نتغذاو\n\nمريم: زيد دخل... حلات الباب وهي كضحك انتابه شادي لابتسامتها وعجبو \nالحال..... جلسو فوق الطبلة وبداو كياكلو وشادي غير كيهدر ومريم كتجاوبو \nمرة مرة بابتسامة\n\nشادي: اش بانليك نخرجو هاد العشية\n\nمريم: (بعد تفكير) واخة\n\n\nمرت الايام وشادي ومريم ديما خارجين يتساراو... مريم متنكرش بلي ارتاحت \nلشادي ونقدرو نقولو انها أُعجبت بيه بلا ماتعيق... ولكن فوقما كتنسا راسها \nمعاه كتفكر بلي هي مغتصبة وكترجع خطوة للوراء... هاد النهار جالسين كيتفرجو\n ففيلم والصمت كان حاضر حتى كسرو شادي\n\nشادي: مريم شنو بانليك ترجعي تقراي فكندا\n\nمريم: (تنهدات) لا خليني غير هنا\n\nشادي: علاش ياك خوك تما اش غديري هنا بوحدك.. وانا براسي غادي نبغي نشوفك كل نهار\n\nمريم: انا باغة نبقا هنا بوحدي\n\nشادي: (تنهد) دونك بقات حاجة وحدة لي نقدر نديرها\n\nمريم: شناهيا\n\nشادي: انا لي غادي انتاقل ونكمل قرايتي هنا\n\nمريم: علاش\n\nشادي: انا.. بعد صمت.. كنبغيك... وبما انني كنبغيك خاصني نكون قريب ليك\n\nمريم: ا...ش كتقول\n\nشادي: (شاف فعينيها) اي لوف يوو.. مابقا والو للقراية يعني خاصني نقاد \nالمسائل ديالي من دبا... وقف... ياله نخليك دبا وغذا انمشي لكندا نقاد \nوراقيا بونوي... جا يخرج وهي تشدو من يدو\n\nمريم: صافي انا لي غادي انتاقل\n\nشادي: واش بالصح كتهدري\n\nمريم: اه\n\nشادي: مغايقوليك والو طارق\n\nمريم: بالعكس غادي يفرح حيت من شحال هادي وهو كيطلبها مني\n\nشادي: و والديك\n\nمريم: ماشي سوقهم\n\nشادي: (باستغراب) كيفااش\n\nمريم: (جراتو من يدو) ياله اجي نكملو الفيلم...... جلسو بعاد على بعضياتهم \nشوية ومريم جلسات كتفرج وشادي مافهم والو.... واش زعما مدابزة مع والديها \nولا شنو\n\nشادي: احم مريم بغيت نسولك\n\nمريم: وي\n\nشادي: هادي عامين شفتك فالمطار ديال المغرب.. كان اول مرة نشوفك كنتي كتبكي\n وكتمشاي غير بزز يمكن كنتي مريضة... بغيت نعرف شنو كان عندك....... غمضات \nعينيها وحبسات دموعها مي جات لقطة اغتصابها ومقدراتش تصبر... بقات كتبكي \nشادي تصدم وماعرف باش تبلا\n\nشادي: مرييم مالك... قرب لعندها بشوية وعنقها رغم انه كان متردد... تكات على صدرو وبقات تبكي\n\nشادي: (كيدوز يدو على ظهرها) ششش صافي احياتي متبكيش سمحيلي على سؤالي.... بقاو مدة هكاك حتى سكتات... هزليها وجهها مسحليها دموعها\n\nمريم: (بصوت مخنوق) انا مدابزة مع والديا وهادي عامين مكنهدرش معاهم\n\nشادي: (بصدمة) وعلاش\n\nمريم: بلا ماتسولني على السبب عفاك\n\nشادي: صافي واخة.. بلا ماتقلقي عفاك وكلشي كيتحل مع الوقت\n\nمريم: واخة\n\nشادي: ياله انا غادي نمشي دبا حتى لغذا ان شاء الله ونتلقاو باش نقادو الاجراءات\n\nمريم: اووك..... خرج ومريم سدات الباب من موراه ياله جات تجلس وهي تسمع \nالدقان بقات كضحك حيت ديما كيمشي ويعاود يرجع لعندها يقوليها توحشتك... \nحلات الباب وهي ترجع صفرا جات تسدو وهو يدفعو\n\n\n....: هاي هااي كبرتي ورجعتي كدخلي عليك الرجال... قاديتليك انا الطريق\n\nمريم: (كترجع باللور ودموعها نازلين) عفاك خرج من هنا\n\n....: ميمكنش انا جيت تال لهنا باش نعاودو بحال ديك المرة... مريم طاح فيها\n النص فاش سمعات هدرتو... شدها لصقها مع الحيط وهي كتحاول تتنتر من يدو\n\nمريم: هئ هئ عفاك اعمي خليني ياك انا بنت خوك راه بحال بنتك\n\nالعم: (هدر فودنيها بهمس) لا لا نتي كتهيجيني فوقما كنشوفك منين كنتي صغيرة\n مي كنت خايف ومزاعمش دبا الامر مختالف... والديك مجريين عليك ونتي دبا \nغتولي ديالي\n\nمريم: هئ هئ هادشي لي كدير فيه راه حرام... انا راه بنت خووك واش فاهم شناهيا هئ هئ\n\nالعم: (كيتلمس جسدها) ششش تهدني.. انا ندمت حيت مجيتش من قبل مي فاش شفتك \nفالخطوبة وخا خرجتي بالزربة ممشتيليش من البال وعرفت من باك راك ففرنسا \nوحسيت بيه بلي محاملكش يعني هادي فرصتي\n\nمريم: (دفعاتو) متقيسنيش الكلب يا الشماتة.. ربي ياخذلي حقي منك ويوريك \nالغرايب فولادك ياربيي.... هزات فاز حداها شيرات عليه.. خوا ليه وجا فالارض\n\nالعم: بغيتي تقتليني الحمارة.... جرها من شعرها ولاحها فالارض طلع من فوقها\n وهي كتغوت....... تهز من فوقها كان شادي لي رجع حيت نسا تيليفونو ولحسن \nالحظ الباب كان محلول... تصدم بداك المنظر وبدون تفكير هزو من فوقها وبدا \nكيضرب فيه بكل وحشية وعصبية... مريم ناضت وهي كترجف هزات التيليفون وعيطات \nللبوليس... بعد دقائق قليلة كان البوليس وصل وهزو عمها\n\nشادي: (عنقها) صافي تهدني ماوقع والو\n\nمريم: (زيرات عليه) متخلينيش عفاك\n\nشادي: (باس راسها) انا معااك متخافيش.... مشاو للمركز واستقبلهم ضابط\n\nالضابط: نقدر نعرف شنو وقع بالضبط\n\nمريم: (شافت فشادي وتنهدات) كنت مع الصديق ديالي فالدار غير مشا وهو يدق \nالباب سحابلي هو حتى كنتفاجأ بهداك وحاول اغتصابي كون مرجعش شادي كنت غادي \nنتغتاصب\n\nشادي: انا كنت راجع حيت نسيت تيليفوني حتى كنلقا داك الحيوان كيضربها ويتحرش بيها مقديتش نتحكم فراسي وتهجمت عليه\n\nالضابط: كتعرفي داك الشخص ولا لا\n\nمريم: (بصوت مخنوق) هو ع..مي\n\nشادي: (بصدمة) كيفاش\n\nالضابط: واش فايت تهجم عليك ولا هادي اول مرة\n\nمريم: (حدرات راسها) هادي عامين تعرضت للاغتصاب من طرفو\n\n#فلاش_باك\n\nتوادعات مع صحاباتها من بعد الحفلة لي دارو بمناسبة نجاحهم فالباكالوريا وهو يتلقاليها عمها بطموبيلتو\n\nمريم: (سلمات عليه) اهلا عمي اش كدير هنا\n\nالعم: جيت نبارك لبنت خويا الزوينة\n\nمريم: شكراا اعمي\n\nالعم: (جرها من يديها) ياله اجي معايا\n\nمريم: فين\n\nالعم: مفااجأة.... ركبو الطموبيل وتحركو كان مرة مرة يشوف فيها بشهوة... \nوهي جالسة فرحانة كتفكر فالمفاجأة لي دايريلها غافلة انها جالسة مع ذئب....\n وصلو للفريمة ودخلو للدار كانت خاوية مافيها حد\n\nمريم: عمي فيناهيا المفاجأة\n\nالعم: طلعي للفوق البيت اللولة على يدك ليمن\n\nمريم: (بحماس) واخة.... طلعات كتجري وتبعها الذئب وهو كيبتاسم\n\n\nدخلات كانت بيت النعاس مبانليها والو ياله دارت وهي تلقا عمها كيسد الباب\n\nمريم: عمي فيناهيا المفاجأة مبانلي واالو\n\nالعم: (قرب لعندها وشدها من يديها) غادي نصارحك بواحد الحاجة\n\nمريم: شناهيا\n\nالعم: من شحال هادي ونتي كتعجبيني مبقيتش قادر نصبر عليك\n\nمريم: (بصدمة) اش كتقول اعمي\n\nالعم: الحقيقة... دفعها فوق الناموسية وطلع من فوقها.. حاولات بكل جهدها \nانها تبعدو عليها ولكن كيف لجسم صغير نحيل ان يتغلب على الذئب لي كان كينهش\n فلحمها متناسي راه بنت خوه ومن لحمو ودمو.. تفكيرو فقط انه يلبي رغبتو \nالجنسية... كبرات قدام عينيه وبدل مايشوف فيها بنتو كان كيشوفها جسد مثير \nوانه فيوم من الايام غيكون ملكو ونجح فذلك بسبب براءتها ونيتها... فاكيد \nمغاديش تنوي ان عمها غايديرلها شي حاجة خايبة او اي شخص من افراد عائلتها \nيقدر يآذيها متناسية أن الوقت تبدلات وان الواحد خاصو يرد البال من اقرب \nشخص...... بعد لحظات قليلة كان دم عذريتها نازل على رجليها وصوتها مبقاش \nكيتسمع نتيجة صراخها.. دموعها نشفو فوق حناكها.... ناض هداك من فوقها دخل \nيدوش.. وقفات بزز لبسات حوايجها ودماياتها نازلين وهي تخرج.... بقات غادية \nومخبية غير بين الشجر... حتى دخلات للمدينة وطاحت جنب الطريق غير الناس لي \nداوها للسبيطار\n\n#الحاضر\n\nمريم تفكرات كلشي وانهارت بالبكا... طاحت من فوق الكرسي مغيبة..... ناض \nالضابط بالزربة لعندها كيشوف مالها اما شادي كان جالس مصدوم.. كيفاش هي \nتعرضات للاغتصاب من طرف عمها.. مبغاش يدخلو هادشي للعقل.... هزها الضابط \nوخرج.. تبعو شادي وهو غايب.... داوها للكلينيك وبقا معاها بوليسي وشادي \nفالبيت جالس حداها وكيفكر... بعد لحظات حلات عينيها شافت شادي وهي تحط يدها\n على يدو\n\nشادي: (حيد يدو) ارتاحيتي شوية\n\nمريم: (جمعات يدها) احم اه.... ناض خرج علم البوليسي ورجعو بثلاثة للمركز... ادلت بأقوالها وقدمات دعوة ضدو\n\nالضابط: نتي مخديتيش حقك فاللول\n\nمريم: للاسف لا\n\nالضابط: اوك.. غادي يطلبو ادلة بلي نتي تغتاصبتي\n\nمريم: عندي الوراق لي كتبين هادشي\n\nالضابط: وحاجة اخرى.. خاص يكون عندك شي دليل بلي هو لي اغتاصبك\n\nمريم: معنديش هئ هئ\n\nالضابط: صافي تهدني غادي نشوفو شي حل... تقدري دخلي عندو تهدري معاه وحنا نسجلو اقوالو؟\n\nمريم: و..واخة\n\nالضابط: اوك غذا اجي الصباح\n\nمريم: اوك ميغسي... خرجو بجوج.. شد شادي طاكسي ومشاو.. وصلها للدار ورجع \nللاوطيل بلا مايقول حتى كلمة.. دخلات مريم كتبكي.... نعسات وهي كدعي ربي \nيوقف معاها وداك المجرم ياخذ جزاءو\n\n\nيوم جديد مشات مريم بوحدها للمركز.. دخلات لواحد الغرفة غير شافتو وهو يتشوك عليها لحمها.. جلسات قدامو\n\nمريم: (كترعد) علاش درتي فيا هكا هئ هئ\n\nالعم: نتي كتعجبيني...\n\nمريم: (قاطعاتو) انا بنت خوووك واش كتفهم ولا لا... نتا ضيعتيلي حياتي وخذيتي شرفي... غير قولي علاش اغتاصبتيني قنعني\n\nالعم: مكنتش عوال نغتاصبك داك النهار.. مي نتي بحركاتك وكلامك هيجتيني \nومقدرتش نصبر.. انا كنعتارف بلي اغتاصبتك مي كنبقا عمك وخاصك تخرجيني من \nهنا\n\nمريم: نخرجك من هنا ههههه... بسباب بابا مخديتش حقي هادي عامين ودبا جات \nالفرصة بين يدي ميمكنش نفلتها..... خرجات قبل ماتسمع جوابو وهي كتبكي ضربات\n فشادي.. جبدها لعندو عنقها\n\nالضابط: احم المهم حنا غنجيبو مترجم ويلا كان معتارف غادي نحولوه نيشان للنيابة\n\nشادي: واخة شكرا.. ياله نخرجو من هنا... شدها من يدها وخرجها.. خدا طاكسي وبعد دقائق كانو وصلو لكافي... دخلو وطلبليها الفطور\n\nمريم: (حادرة راسها) شكرا..... بدات كتاكل حتى وقف عليها طارق غير شافتو وهي تنوض عنقاتو وبدات كتبكي\n\nطارق: ششش صافي احبيبة براكة من البكا... جلس وهي دافنة وجهها فصدرو.. شادي\n شنو واقع خلعتيني فاش قلتيلي خاصك تجي ضروري لفرنسا على قبل مريم... شنو \nكاين\n\nشادي: (بهدوء) تشد هداك لي اغتاصب ختك\n\nطارق: (تصدم) كيفاش ياك قلتيلي مكتعرفيهش.. شكون هدا.. مريم هدرييي\n\nمريم: الصمت\n\nشادي: عمك\n\n#رنيم\n\nجالسة وحاطة فوق رجليها طبسيل عامر بالفواكه لي قادليها اسلام.. كتاكل \nوتفرج واسلام من موراها كيديرليها مساج لكتافها.. قاطع هدوءهم صوت الهاتف..\n جاوب اسلام\n\nاسلام: هاكي خوك شادي\n\nرنيم: اهلا خويا سافا\n\nشادي: شوية ونتي\n\nرنيم: ماالك\n\nشادي: (تنهد) نتي عارفاني كنعتابرك ماما الثانية ودبا انا محتاج مساعدتك بغيتك تنصحيني\n\nرنيم: (تقادات فالجلسة) مالك اخويا شنو كاين\n\nشادي: احم انا كنبغي مريم اخت طارق ودبا انا ففرنسا حيت تبعتها.. هي من \nديما كانت كتصدني ومكتعطنيش وقت مي مع المدة رجعات كتهدر معايا وكضحك\n\nرنيم: (ابتاسمات) وفين المشكل\n\nشادي: قبيلة كنت عندها وفاش رجعت للاوطيل لقيت راسي نسيت تيليفوني ورجعت لعندها لقيت واحد تهجم عليها وحاول يغتاصبها\n\nرنيم: ياربي السلامة وكيبقات هي دبا\n\nشادي: المهم مشينا للكوميسارية وتما عرفت بلي هداك ديجا مهجم عليها واغتاصبها\n\nرنيم: الله اكبر.. مسكينة مزالة صغيرة\n\nشادي: دبا انا تلفت اختي معرفتش واش نكمل ولا لا\n\nرنيم: (تنهدت) عقلتي فاش حمزة تهجم عليا انا وتسنيم وحاول يغتاصبنا.. فنظرك كون تغتاصبنا واش مامنحقناش نبغيو شي حد... ولا نتزوجو\n\nشادي: لا علاش\n\nرنيم: اوا حتى هي من حقها شي حد يبغيها ويخاف عليها... من حقها تكمل حياتها\n عادي براكة عليها غير الالم لي عايشاه دبا.... من حقها تنساه وهادشي \nمغايوقعش غير فحالة كان شي حد كيبغيها ويخاف عليها.. ومتنساش من ستر عبدا \nفي الدنيا ستره الله فالآخرة.... مريم بنت زوينة ومزالة صغيرة كتحس \nبالبراءة فاش كتهدر معاها وتقرب منها... ثاني حاجة هي مغتصبة يعني ضحية \nونتا الى كنتي كتبغيها نتا لي غادي تعرف اش غادير... وهنا غادي يبان واش \nبالصح كتبغيها ولا همك نقطة دم\n\n\nرنيم: ياله شنو غادير دبا\n\nشادي: انا بالصح كنبغيها وغادي نوقف معاها.. خفت دبا تجي عائلتها ويضغطو عليها ولا شي حاجة\n\nرنيم: اوا وشنو خاصك دير\n\nشادي: معرفتش\n\nرنيم: نتا راك كبير وواعي واكيد عارف شنو خاصك دير.. الى بغيتي دافع عليها وتوقف بجنبها غادي يقولوليك اش دخلك\n\nشادي: دونك غادي نتزوجها\n\nرنيم: هههههه شغلك هداك... انا قلتليك بلي نتا كبير تبارك الله مي متنساش تعيط لطارق وتقولو يجي يشوف ختو\n\nشادي: واخة ياله بونوي\n\nرنيم: بونوي والله يسهل عليك\n\nشادي: امييين\n\n#فرنسا\n\nطارق: (بصدمة) كيفاش عمي اش كتخربق نتا.. هز وجه ختو.. مريم هدري متبقايش ساكتة شكون لي اغتاصبك\n\nمريم: (بصوت مخنوق) داكشي لي قال شادي هو لي كاين\n\nطارق: واش عارفة اش كتقولي دبا عمنا خو بابا لي ربانا هو لي اغتاصبك\n\nمريم: اه\n\nطارق: (ضرب يديه مع الطبلة) غادي نقتلو\n\nشادي: تهدن دبا راه فالحبس وغادي ياخذ جزاءو ان شاء الله.. بغيت نطلب منك طلب\n\nطارق: شنو\n\nشادي: انا كنطلب منك يد ختك للزواج\n\nمريم: (بصدمة) هااا\n\nطارق: نتوما مزال...\n\nشادي: (قاطعو) انا كنبغي ختك وباش متبقاش هنا ففرنسا غادي نتزوجها ونمشيو \nلكندا نكملو قرايتنا بزوج... باغي الى وقفت بجنبها حتى واحد مايسولني اش \nكتجيها ولا اش دخلك\n\nطارق: الصراحة صدمتيني مي القرار كيرجع لمريم\n\nشادي: مريم خليها ليا نص ساعة نهدر معاها\n\nطارق: اوك... ناض طارق وبقات مريم حادرة راسها... جلس حداها شادي وشدليها يديها\n\nشادي: البارح قلتليك كنبغيك وانا مزال عند كلمتي حيت بالصح كنبغيك... عارف \nبلي حنا مزال صغارين انا 21 ونتي 20.. مزااال صغار بزاف مي انا قادر \nبالمسؤولية غادي نخدم ونقرا ونصرف عليك... مي هادشي مغاديش يوقع غير \nبموافقتك عارفك مكتبغينيش مي ممكن مع الوقت تبدلي.. شنو قلتي\n\nمريم: لا لا ميمكنش\n\nشادي: علاش\n\nمريم: بقيت فيك داكشي علاش ياك... كتشفق عليا\n\nشادي: البارح فاش قلتليك كنبغيك واش كنت عارف هادشي... انا بالصح كنبغيك \nوكنت عوال نتزوجو مي دبا الوضع مختالف... بغيت نتزوجو دبا باش حتى واحد \nمايقوليك شي حاجة وهانتي راه بموافقة خوك.. اش قلتي\n\nمريم: (بعد تفكير) وااخة انا قابلة\n\nشادي: (باس راسها) هاد العشية انبدا فالاجراءات\n\n\nشادي: الو بابا\n\nعادل: اهلا ولدي لباس عليك\n\nشادي: حمد الله ونتا\n\nعادل: بيخيير اوا مزال ماشبعتي من الدوران مغاديش تجي نشوفوك قبل ماتبدا القراية\n\nشادي: غادي نجي.. دبا بغيت نقوليك شي حاجة\n\nعادل: شنو كاين\n\nشادي: انا غادي نتزوج\n\nعادل: هههههه عاود اش قلتي البرهوش باغي تزوج\n\nشادي: بابا انا كنهدر بالصح\n\nعادل: (غوبش) كيفاش كتهدر بالصح.. منين جبتي هادشي عاود وشكون هادي لي غادي تزوج\n\nشادي: مريم اخت طارق\n\nعادل: (بصدمة) كيفاش.. مفهمت واالو نتا وياها مزالين صغار\n\nشادي: انا تربية سي عادل ولالة هناء.. هاد الناس ابابا علموني فاش نشوف \nالخطأ نهدر عليه وفاش نشوف الظلم ندافع على المظلوم.. هاد الناس ابابا زيد \nعليهم بنتهم رنيم علموني ان الأنثى كيان وليست جسد.. والحب شعور طاهر ونقي \nبعيد كل البعد عن الاشاعات لي مسلطين عليه... انا كنبغيها بكل بساطة... \nمننكرش انني فاش عرفت شي حاجات تخربقت وتلفت وكنت غنرتاكب غلط لي ندم عليه \nحياتي كاملة.. مي فاش جلست وفكرت بحيادية وهدوء توصلت لقرارات ومنهم انني \nنتزوج البنت لي كنبغي ونخليها جنبي.. البنت لي عجباتني هادي عامين ابابا.. \nكانت كتتألم ابابا وانا معارفش\n\nعادل: (فهم تقريبا شنو كاين) فوقاش غاتجي نخطبوهاليك\n\nشادي: انا طلبتها من خوها وهو قبل غالبا غذا الصباح انكتبو العقد\n\nعادل: ووالديها؟\n\nشادي: مكتهدرش معاهم\n\nعادل: (تنهد) واخة غذا انكون عندك\n\nشادي: (بابتسامة) واخة... قطع معاه وهو يجلس وحط تيليفونو فوق الطبلة... \nمريم لي كانت كتصنت عليه وفاش سمعاتو بدات كتبكي ومتنكرش بلي عجبها الحال \nوكبر فعينيها... دخلات لبيتها وسدات عليها شوية دخل طارق هاز بلاستيكات....\n حطهم فالكوزينة ورجع لعند شادي\n\nطارق: شادي شكرا\n\nشادي: (باستغراب) علياش\n\nطارق: حيت غادي تزوج ختي\n\nشادي: بانليا تسنيم حمقاتك.. سمعني انا بغيت نتزوج ختك حيت كنبغيها وحيد \nدوك الافكار الغبية من راسك... يااله انا غادي دبا للاوطيل نتلقاو غذا ان \nشاء الله\n\nطارق: صبر حتى تعشا بعدا اصاحبي\n\nشادي: بلاش انا غنمشي خليتلك الراحة\n\nطارق: اوك لي بغيتي بونوي... كان خارج حتى وقفاتو مريم\n\nمريم: شاديي\n\nشادي: (بابتسامة) نعام... دخل طارق للكوزينة وخلاهم على خاطرهم\n\nمريم: احم كون بقيتي تعشا\n\nشادي: (ابتاسم) لا غير خليني نمشي دبا حتى لغذا ونتلقاو... دبا المطلوب منك تمشي تاكلي مزيااان وترتاحي\n\nمريم: (حدرات راسها) واخة\n\nشادي: (هزليها راسها) بونوي\n\nمريم: بونوي\n\n\nتم عقد القران بحضور طارق وتسنيم ووالدين شادي.. دازو لريسطو تعشاو وهما يدوزو للدار دخلو كاملين جلسو\n\nهناء: (شدات يد مريم) مبروك ابنتي واعتابريني بحال ماماك\n\nمريم: الله يبارك فيك اخالتي\n\nهناء: قوليلي ماما حسن<\n\nمريم: (بابتسامة) واخة ا..ماما... بقاو مدة كيهدرو حتى ناضو والديه وتسنيم \nوطارق.. ودعهوم ومشاو للاوطيل بقا غير شادي ومريم.... دخلات مريم لبيتها \nوهي متوترة بقات غادة جاية.. حتى سمعات الدقان جمدليها الما فالركابي.. \nحلات الباب وهي متوترة\n\nمريم: نعام.. شد يديها جرها لعندو وجبد خاتم رقيق وسامبل زوين لبسوليها\n\nشادي: عارف هادشي جا بالزربة.. مي اكيد غادي نعوضك من بعد\n\nمريم: (باعجاب) زوين شكرا\n\nشادي: الحمد لله حيت عجبك ياله بونوي.. مشا وهي بقات واقفة فالباب \nومبتاسمة... دخلات لبسات بيجامتها وهزات غطا... لقات شادي متكي فوق \nالفوتوي... غطاتو وقداتلو جات تمشي وهو يحل عينيه وشدليها يدها\n\nشادي: (باس يدها) بونويي\n\nمريم: (بابتسامة) تصبح على خير.......... يوم جديد كان شادي ومريم فالجامعة\n كيقادو مسائل الانتقال... كملو داكشي ياله وصلو للدار وهو يصوني تيليفونها\n كان الضابط بغاها تجي للمركز.. حطات وراقيها ومشاو بجوج.. بعد دقائق كانو \nفالمركز\n\nالضابط: تفضلو\n\nشادي: شنو كاين\n\nالضابط: من بعد الترجمة والاوراق لي عطتينا توضح لينا انه هو لي اغتاصبك ودبا راه تحول للنيابة وقريب غادي يدوز للمحكمة\n\nمريم: اووك ميغسي\n\nالضابط: المهم فالقريب غادي توصلك استدعاء للمحكمة\n\nمريم: واخة شكراا... خرجو بجوج ومشاو نيشان للدار\n\nشادي: شفتي هانتي غادي تاخذي حقك ان شاء الله\n\nمريم: اه الحمد لله... ياله دخلو للدار مشا شادي للحمام.. مريم كانت جالسة \nكترتاح سمعات الباب كيتدق مشات حلات الباب وهي تلقا والديها وولد عمها \nرجعات صفرة وقلبها تسارعات دقاتو\n\nولد عمها: (شدها من يدها وزير عليها) اش هادشي كديري فيه.. واش تسطيتي مدخلة بابا للحبس\n\nمريم: طلق مني هئ هئ\n\nالاب: مكفاتكش الشوهة لي كنتي غديري ودبا مطيحة الباطل على خويا... هز يدو بغا يصرفقها حتى تشدات\n\nشادي: (جر مريم دارها من موراه) اش كدير اسيدي\n\nالام: نتا خو تسنيم اش كدير عند بنتي\n\nولد عمها: نتي جالسة هنا ديري مابغيتي ومطيحة الباطل على بابا اقليلة الادب\n\nشادي: (بهدوء) مريم سيري جمعي حوايجك وياله\n\nمريم: واخة.... دخلات مريم اول حاجة دارت عيطات لطارق عاد بدات تجمع حوايجها\n\nولد عمها: شكون نتا بالسلامة لي داخل بيناتنا\n\nشادي: نتا لي شكون و اش قربك ليها حتى تهدر معاها\n\nالاب: (غوبش) اشريف خرج من داري ومدخلش بيناتنا\n\nشادي: نتا سكت ماحدي مزال محتارمك وفاش تجمع حوايجها غادي نخرج وربح بدارك\n\nالام: بانليا نتا مكتفهمش وبنتي معندها فين تمشي معاك\n\nشادي: (بابتسامة مستفزة) مراتي فينما كنت انا خاصها تكون... غوت.. مرياامتي سربي راني تخنقت هنا\n\n\nالام: (بصدمة) كيفاش مراتك واش كتسطا علينا\n\nطارق: (من موراهم) مريم وشادي مزوجين\n\nالاب: (دار لعندو) كيفااااش وبلا خبارنا... مشا شادي لعند مريم دخل لقاها كتجمع ودموعها نازلين\n\nشادي: (عنقها) شش متبكيش.. نتي قوية وخاصك تبقاي قوية الى بغيتي تاخذي حقك\n\nمريم: بعد المرات كنحس بلي هادو ماشي عائلتي.. همهم الوحيد سمعتهم نساوني انا وباش كنحس\n\nشادي: (باس راسها) صافي نساي وتهدني.. اجي جلسي انا نكمل عليك..... جلسها \nوهو كمل جميع ديال حوايجها ووراقها وكلشي ماخلاو والو عاد خرجو\n\nطارق: البارح تزوجو هو طلبها مني وانا قبلت\n\nالام: ياكما حنا ميتين حتى طلبها منك.. وشكون عطاك الحق انك تزوجها لهدا\n\nمريم: (غوتات) صافي سكتيييي مبغيتش نسمع صوتك\n\nالام: انا ماماك اش هاد قلة الادب\n\nشادي: (بشوية) مريم صافي زيد وخليهم\n\nمريم: انا كنكرهك وانا مابنتك مانتي ماما لا نتي لا داك الرجل لي حداك كنكرهكم من كل قلبي وكنتمنا معمري نشوفكم مرة اخرى\n\nالاب: اجي ضربينا نتي كاع... جرها من يديها.. بانليا مربيتكش مزيان\n\nشادي: (فكها منو) الى مبعدتيش منها غادي نسيفطك حدا خوك.. هدا ماشي المغرب.. ياكما ترباو مزياااااان\n\nولد عمها: وبراااكة علينا من الهدرة الخاوية ونتي زيدي تنازلي على القضية وخرجي بابا\n\nشادي: فاحلامك.. الى مخليتش باك يتعفن فالحباسات راني ماشي رجل وعقل على \nهادشي مزياااان... ونتومااا غادي نحاسبكوم على كل دمعة نزلات من عينيها \nوفاش غادي تفيقو ويرجع ضميركم للحياة غادي يكون فااات الفوت.... هز حوايجها\n وخرج وهي تبعاتو وشادة فيه من القميجة\n\nالاب: عجبك اش كيقول داك البرهوووش\n\nطارق: اه عااجبني مدام كيبغي ختي وكيدافع عليها الحمد الله راني فرحاااان\n\nالاب: لا لا نتوما تسطيتو وبغيتو تخرجولي العقل\n\nالام: (مفقوصة) نتا مغاديش تزوج ختو باش نفقصهوم ولاد الحرام\n\nطارق: (خنزر) اش كتقولي.. ساليتي مع مريم وشفتيها طارت من بين يديك وجيتي \nلعندي... شفتي انا والله ماتدي مني شي حاجة وتسنيم غااادي نتزوجها بغيتو \nولا كرهتو\n\nولد عمها: ودبا خليونا من هاد الهدرة... وشوفلي ختك لي مانعرف معامن مشات وجات تلصقها فبابا\n\nطارق: (عطاه بونية للوجه) باك الى شفتو قدامي غادي نقتلو وحمد الله حيت تشد\n فالحبس باش نوريه يتعدالي على ختي الصغيرة...... خرج وخلاهم فالدار \nبوحدهم..... عند شادي ومريم لي وصلو للاوطيل حطو الحوايج فالبيت ومشات مريم\n عند تسنيم وهناء\n\nهناء: (عنقاتها) متقلقيش ابنتي وحقك غادي تاخذيه.. ان الله يمهل ولا يهمل.. تيقي فالله وتوكلي عليه ومعمرك تخسري\n\nمريم: ونعم بالله\n\nتسنيم: نوضي اختي سيري لبيتك دوشي وارتاحي.. متبقايش تخممي بزاف غادي ضري غير راسك وتهلكي صحتك\n\nمريم: وااخة... رجعات لبيتهم ملقاتوش وهي دخل للدوش... دوشات وترخاات فيه.. كملات ولوات عليها الفوطة وهي تخرج ضربات فشادي\n\nشادي: (حدر راسو) انا خارج خودي راحتك.... خرج وخلا حناكها غادي يطرطقو \nبكثرة مارجعو حومر... نشفات جسمها ولبسات بيجامتها دهنات كريمها ومشات \nجلسات فوق الفوتوي... بعد نصف ساعة رجع شادي\n\nشادي: فيك الجوع؟\n\nمريم: اه\n\nشادي: شنو بغيتي نطلبليك\n\nمريم: لي كان معنديش مشكل\n\nشادي: وااخة.. عيط فالتيليفون لروم سيرفس عطاهم الطلب وقطع.... هز حوايجو \nودخل دوش... وصل الطلب خداتو من عندهم مريم وجلسات كتسنا فشادي حتى خرج.. \nتجمعو بجوج كياكلو فصمت\n\n\nوصل يوم الجلسة.. والدين شادي كانو رجعو للمغرب بقات غير تسنيم وطارق \nمعاهم... فاقت مريم او نقولو منعساتش.. غسلات وجهها وقضات حاجتها وهي تمشي \nعند شادي لي كان ناعس فوق الفوتوي\n\nمريم: شادي فيق\n\nشادي: (كيتكسل) صبااح الورد\n\nمريم: صباح الخيير... ناض شادي للحمام وهي لبسات حوايجها... كملو ونزلو تلقاو تسنيم وطارق فالكافي التحت.. فطرو مجموعين وشدو طاكسي\n\nشادي: (عنقها وكيهدر فودنيها) كلشي غيدوز مزيان متخافيش\n\nمريم: (هزات راسها شافت فيه) شكرا على كلشي.. معمري نسا وقفتك معايا\n\nشادي: هدا واجب.. باس راسها.. كنبغيك...... رجعات عنقاتو وتكات على صدرو...\n بقاو هكاك حتى وصلو للمحكمة.... دخلو وهي تشوف والديها قلبات وجهها \nوجلسات.... بدات الجلسة والمحامي ديال مريم عطا كاع الدلائل وراق لي كيبينو\n انها تعرضات لاغتصاب.. كانو عدة تساؤلات طرحو على مريم جاوبات عليهم \nبصدق.... بطبيعة الحال العم انكر كلشي... مي فاش تفرجو فالفيديو كانت \nالصدمة واضحة على وجوه الحاضرين بدون استثناء... من بعد هاد الفيديو \nمحتاجوش يزيدو يهدرو.. الحقيقة واضحة وضوح الشمس... القاضي والحاضرين كلهم \nتعاطفو معاها.. وطارق شاد راسو غير بزز من بعد هاد الفيديو... دار شاف فختو\n لقاها محشية فشادي وكتبكي.... تنطق بالحكم.. حكمو عليه ب10 سنوات غير \nقابلة للاستئناف... هاد الحالة خاصة فهو عمها وفمثابة الاب ديالها \nوفالفيديو مكانش باين عليه ذرة ندم داكشي علاش كان الحكم قاصي وزيد عليها \nان القاضي كان امرأة يعني حسات بيها مزياان...... خرجو كان باغي باباها \nيهدر معاها مي مبغاتش وكملات طريقها هي وشادي\n\nطارق: اش باغي منها\n\nالاب: (حدر راسو) انا متيقتهاش.. متيقتش خويا يدير فيا هادشي.. انا بغيت نطلب منها السماحة\n\nالام: عفاك اولدي هدر معاها هئ هئ\n\nطارق: عاد فقتو مي فات الفوت.. ياله خليتليكم الراحة..... مشا تبعهوم وخلا \nوالديه تما..... هزو حوايجهم ب4 وشدو الطريق للمطار... دقائق والطائرة \nحلقات فاتجاه كندا\n\nمريم: (قربات لشادي عنقاتو) شادي\n\nشادي: (ابتاسم) نعام اروح شادي\n\nمريم: تخايل منتقبلش فالجامعة شنو ندير\n\nشادي: تجلسي فالدار تقابلي راجلك اصلا انا معنديش العيالات لي يخرو برا\n\nمريم: (غوبشات) كيفاااش\n\nشادي: هههه غير كنضحك معاك... الالة بلا ماتفكري فداكشي والجامعة اكيد غادي تقبلك\n\nمريم: وااخة... بقاو كيهدرو ويضحكو وهي متكية عليه... طارق وتسنيم شافوهم وابتاسمو\n\nطارق؛ شفتيي البراهش تزوجو وحنا مزال\n\nتسنيم: اوا المكتاب هو هدا... عام مافيه والو دغيا يدوز ونتزوجو\n\nطارق: (عنقها) ان شاء الله.... دار شافهم شادي وهو يخنزر\n\nشادي: اهيا تفارقو نتوما وحشمو شوية\n\nطارق: ياك حتى نتا معنق ختي\n\nشادي: هادي مرااااتي اما نتوما راكم مزاال مخطوبيين ياله تفارقو\n\nتسنيم: شوف قدامك وخلينا هانيين لانصدق قالبة هاد الطيارة\n\nشادي: ههههههه بااز الالة\n\n\n#رنيم\n\nاسلام: (شاد رنيم) كيبقيتي دبا\n\nرنيم: (صفرا) شوية وصافي\n\nاسلام: اجي نعسي باش ترتاحي... بانليا نرجعو لكندا حس\n\nرنيم: وي حسن\n\nاسلام: صافي ارتاحي انا نحجز دبا البيي... تكات رنيم هاد الايام قتلها \nالوحم وغير توقف كتشدها الدوخة وديما فالطواليط كترد........... هاهيا \nجالسة فالطيارة متكية على اسلام وراسها كيدو\n\nاسلام: باش كتحسي\n\nرنيم: بالدوخة\n\nاسلام: غير نوصلو نمشيو نشوفو الطبيب ميمكنش نخليك هكا...... بعد عدة ساعات\n لي دوزاتهم رنيم ناعسة وصلو لكندا....... بعد دقائق كانو وصلو للدار دقو \nوهي تحل تسنيم\n\nتسنيم: (بفرحة) رنييييم.... تعانقو وسلمات على اسلام عاد دخلو... رنيم ماالكي صفرة\n\nرنيم: عياانة شوية وصافي\n\nاسلام: (جلسها) رنيم حاملة\n\nتسنيم: (بصدمة) لا ماتقولوهاش\n\nرنيم: (بابتسامة) اه حاملة مالكي تصدمت\n\nتسنيم: (عنقاتها) ياااااي غادي نولي خالة... شاديييي مريم اجييو تسلمو على رنيم.... جا شادي عنق رنيم\n\nشادي: توحشتك\n\nرنيم: وانا كثر الخايب ديالي... اجي لعندي نتي... تعانقات هي ومريم\n\nمريم: على سلامتك اختي\n\nرنيم: الله يسلمك كيبقيتي سافا\n\nمريم: حمد الله اختي ونتي\n\nرنيم: مزيان هاحنا كنعديو... مبروووك عليكم الزواج\n\nمريم: الله يبارك فيك اختي\n\nتسنيم: حتى نتوما باركوليها راها حاملة\n\nمريم: وااو مبروك عليك\n\nرنيم: الله يبارك فيك احبيبة\n\nشادي: (باس راسها) مبروك الزوينة\n\nرنيم: الله يبارك فيك...... دازت ديك العشية وهما كيهدرو ويضحكو.. اسلام \nجالس ورنيم محشية فيه وهو مدور يديه على كرشها.... كانت مريم كتشوف فيهم \nبكل حب... عيطو لطارق لي جا بالزربة.. تجمعو على العشا\n\nطارق: والله حتى حشومة.. دبا نتوما مزوجيين وعايشين الحياة الا انا وهاد المسكينة\n\nشادي: شنو لي منع زواجكم\n\nطارق: قرايتها اش غادي يمنعنا\n\nشادي: اوا خليها تقرا القراية هي لي كتنفع\n\nتسنيم: هاي هاااي شوف شكون كيهدر... البرهوش لاخر\n\nشادي: انا مزوج دبا كيتكم نتوما... بقاو هكا مجمعين مرة يضحكو مرة \nيدابزو..... ناضت رنيم هي واسلام لبيتهم نعسو وهما محشيين فبعضياتهم اما \nطارق رجع لدارو وتسنيم فبيتها كتهدر معاه... مريم وشادي كان كل واحد فبيتو \nناعس\n\n\nيوم جديد يحمل في طياته الكثير.... رنيم واسلام مشاو للكلينيك تسناو شوية عاد دخلو عند الطبيبة.. لي فحصاتها\n\nالطبيبة: الوضع الصحي للجنين مزيان\n\nاسلام: عفاك ادكتورة تقريبا هادي سيمانة وهي غير توقف تشدها الدوخة ولا ترد واش كاين شي حاجة تحيدليها هادشي\n\nالطبيبة: لا هي ففترة الوحم وهادشي عادي مي من بعد مغيبقاش.. غير صبرو هاد الايام\n\nاسلام: اوك ميرسي..... خرجو وهما مشادين ركبو فالطموبيل... رنيم\n\nرنيم: وي حياتي\n\nاسلام: مبقالي والو ونبدا الخدمة خاصنا نرجعو ل'مونتريال'\n\nرنيم: انخلي خوتي بوحدهم\n\nاسلام: ماعندنا منديرو\n\nرنيم: (تنهدت) واخة... رجعو للدار مكان حتى واحد فالدار بداو كيجمعو \nحوايجهم.... تسناوهم حتى جاو وتوادعو معاهم عاد شدو الطريق...... كيف \nالعادة رنيم نعسات وبعد ساعتين كانو وصلو... دخلات رنيم لاول مرة للدار \nكانت صغيرة مي زوينة بزاف\n\nاسلام: عجباتك الدار؟\n\nرنيم: بزااااف... ماشاء الله زوينة..... بدا كيوريها فالدار قنت بقنت حتى \nكملو ودخلات لبيتها حطات الحوايج بدات كتستفهم فالماريو حتى جا اسلام.. حيت\n كان خرج يجيب العشا\n\nاسلام: براكة عليك خلي داكشي حتى الغذا.. ياله اجي تعشاي\n\nرنيم: واخة... تحشاو فناموسيتهم وحطو البيتزا فوق رجليهم وبداو كياكلو\n\nاسلام: (وكلها) مقلتليكش بلي راك زيانيتي\n\nرنيم: (ابتاسمات) اي لوف يو\n\nاسلام: اي لوف يو مور.. باسها ففمها.. ايي وشحال بنينة\n\nرنيم: (ضرباتو لصدرو) حشم شوية\n\nاسلام: هههه حشومية.... كلاو فجو لا يخلو من المرح ومداعبات اسلام وكلمات الغزل..... هز داكشي لي بقا داه للكوزينة ورجع\n\nاسلام: (حاصرها بيديه) اش تما\n\nرنيم: (مزنكة) شنو\n\nاسلام: (تكا عليها) توحشتك\n\nرنيم: اي قطعتي فيا النفس نووض\n\nاسلام: لاء\n\nرنيم: انااري غادي تقتل ولدك\n\nاسلام: اففف واش انا مناخذش راحتي معاك.. بديت كنغير من ولدك قبل مايجي\n\nرنيم: (دوزات يدها على وجهو) وينو على المغيار ديالي\n\n\nمرت الايام ورنيم كرشها بدات كتكبر.. والديها فاش عرفوها حاملة فرحو \nومقداتهومش الدنيا.. بنتهم الكبيرة قريب تجيبليهم حفيد... اسلام بدا خدمتو \nوفنفس الوقت كيحرص على راحة رنيم وموفرليها كاع داكشي لي بغات\n\nرنيم: (مدلية شفايفها) اسلااااام\n\nاسلام: (شاد البيسي) وي حياتي\n\nرنيم: مليييت.. بغيت نخدم\n\nاسلام: صبري غير حتى تولدي وخدمي.. انا خايف عليك ودبا كرشك غادي تزيد تكبر وغادي تبقاي تعياي بالزربة\n\nرنيم: اففف... شاف فيها اسلام وضحك.. حط البيسي وناض لعندها عنقها من اللور\n\nاسلام: مال الزين ديالي\n\nرنيم: مليت من الدار\n\nاسلام: ندخلك لصال ديال الحوامل منها تغيري الجو ومنها ديري شي حاجة تفيد صحتك وصحة الجنين\n\nرنيم: (بعد تفكير) ممم اوك.......... تسجلات رنيم فلصال ورجع اسلام كل نهار يديها ويرجعها للدار\n\n#مريم\n\nالحال كيفما كان راه باقي... مازال كل واحد فبيتو.... كانت خارجة من القسم \nديالها حتى كتلمح شادي ابتاسمات وهي تجمعها بالزربة فاش شافتو واقف مع \nبنت.... ماحسات براسها حتى وقفات عليهم وهي مخنزرة\n\nشادي: مريم صافي كملتي\n\nمريم: (مخنزرة) اه شكون هادي مغاديش تعرفني\n\nشادي: (حابس الضحكة) اااه.. هادي كارمن اخت اوستن وصاحبة رنيم فنفس الوقت\n\nمريم: ممم مزيان\n\nشادي: عرضاتنا على عرسها غيكون السيمانة الجاية\n\nمريم: ااه مبروك عليك\n\nكارمن: ميغسي.. ياله البرهوش انا غادية وحتى تقولها لتسنيم\n\nشادي: انا ماشي برهوش نتي لي شارفة صافي سيري دبا نقولهاليها\n\nكارمن: هههههه باي..... ركب شادي ومريم الطموبيل وتحركو\n\nشادي: مريم\n\nمريم: وي\n\nشادي: مالك قبيلة حسيت بيك غادي طيري على البنت\n\nمريم: (توترات) ا..اش كتخربق.... علاش مالها اش دارتلي\n\nشادي: انا غير سولت ههههه..... سكتات مريم وهي كتويل فخاطرها على الموقف \nالغبي لي حطات راسها فيه... شافت فشادي لقاتو كيضحك.. عارفاه ذكي وكيفهمها \nطايرة.... وصلو للدار وهي مكتشوفش جيهتو.. غير دخلو وهي تغبر مابقاتش \nبانت....... فالعشا كانت جالسة هي وتسنيم كيهدرو وياكلو حتى دخل عليهم شادي\n غير بالشورط... مريم طرطقات عينيها فيه مي بالزربة حدرات راسها... جلس وهو\n عاااجبو راسو... صونا تيليفون تسنيم كان طارق هزات طبسيلها وناضت... بقاو \nغير بجوج كيتعشاو\n\nشادي: ‏(شد يديها) رغبتي فيك كانت حقيقية جدًا... لم أكن عندها تحت تأثير \nأغنية أو نظرة احتياج عاطفي... كنت أدرك وأعي بأني أريدك بطريقة أعمق ممّا \nأظن و تظنين.....\n\n\nمريم: (جرات يديها) احم بونوي... مشات لبيتها وهي حاطة يديها على قلبها لي \nتسارعات نبضاتو.. دخلات لبيتها وسدات عليها.. جلسات فالارض جمعات رجليها \nعندها وبدات كتبكي..... شادي بقا جالس فبلاصتو وحاط يديه على راسو... تنهد \nوناض جمع داكشي ومشا لبيتو....\n\n#رنيم\n\nمرت 4اشهر ورنيم دخلات لشهرها الخامس... اسلام معتاني بيها وفرحان وهو \nكيشوف كرشها كتكبر يوم بعد يوم.. قررو انهم ميعرفوش جنس المولود... المهم \nعندهم يتزاد بصحة جيدة... كانت رنيم خارجة من لصال لقات اسلام كيف العادة \nكيتسناها\n\nاسلام: (عنقها) ياكما عييتي\n\nرنيم: لا بالعكس الرياضة كتريحني\n\nاسلام: الحمد لله.. اش بانليك هاد الويكاند نمشيو عند ماما\n\nرنيم: وااخة... ركبو فالطموبيل وبعد دقائق وصلو للدار... جمعات صاك صغير \nفيه حوايجها وحوايج اسلام عاد ناضت وجدات العشا.... جلسو كيتعشاو.. رنيم \nمتبعة نظام غذائي صحي متكون غير من الخضر والفواكه قليل فين كتاكل \nاللحم.... خلات اسلام كيجمع ويغسل الماعن وهي مشات دوشات... لبسات كولون \nكحل مع تيشورت قصير وكرشها كتبان\n\nاسلام: اجي جلسي نشفليك شعرك\n\nرنيم: (بابتسامة) واخة.... جلسات وجا هو من موراها... نشفليها شعرها عاد هز لبلاك كيصاوبليها الشعر\n\nاسلام: تبارك الله شعرك طوال\n\nرنيم: (بفرحة) اه الحمد لله.... بقا كيتغزل فيها حتى كمل وهو يطلقوليها على جنابها وهي كتشوف فالمراية\n\nاسلام: عجبك؟\n\nرنيم: بزاااف... شكرااا\n\nاسلام: (حدر باسها فحنكها) أعشقك أميرتي... ياله نوضي لبلاصتك انا نمشي نجيبلك الحليب\n\nرنيم: وااخة... ناضت تحشات فبلاصتها وهزات الكتاب لي كتقرا هاد الايام.. \nكيهدر على الحمل.. بدات كتقرا حتى جا اسلام عطاها الكاس وهو دخل للدوش.... \nدوش بالزربة وخرج لقاها ياله سالات كاسها... لبس حوايجو وجا تحشا حداها\n\nاسلام: (حيدليها الكتاب) براكة عليك من القرايا.. حطو فوق الكوافوز... اوا\n\nرنيم: (بابتسامة) شنو\n\nاسلام: (حشا وجهو فعنقها) احح شحال كتحمقني ريحتك\n\nرنيم: (هزات وجهو باستو) اي لوف يو\n\nاسلام: انا كثثر منك... ياله نعسي غذا تابعانا الطريق\n\nرنيم: واخة بونويي.... تكاو وطفا الضو بعد دقائق... اسلاام\n\nاسلام: مممم\n\nرنيم: (عنقاتو من اللور) مجانيش النعاس\n\nاسلام: (حط يدو على يديها) نوضو نتفرجو فشي فيلم\n\nرنيم: (ابتاسمات) اه\n\nاسلام: (ضحك) هههه حمقة ياله نوضي.... شعل الضو وناض.. جا لعندها من الجهة الاخرى ووقفها\n\nاسلام: (جبدليها حناكها) زيدي المشاغبة... جرها من يديها وهي كضحك.. جلسات \nفالفوتوي وخلاتو كيقاد الفيلم.. جا جلس حداها وهي تحط راسها فوق صدرو... \nبقا كيلعبليها فشعرها حتى حس بيها ترخات طل عليها لقاها نعسات كيف \nالعادة... كل ليلة كتفيقو يجيو يتفرجو وكتنعس قبل مايسالي... طفا التلفزة \nوهزها بين يديه... حطها فبلاصتها وتحشا حداها\n\n\nيوم جديد فاق اسلام هو اللول كيف العادة وجد الفطور وزين الطبلة كيف كتعجبها عاد مشا فيقها ناضت لبسات حوايجها وجلسات كتصبغ ظفارها\n\nرنيم: اجي صبغلي هاد اليد\n\nاسلام: ناااري شحال فيكم يا هاد البنات\n\nرنيم: صبغ ومتعصبنيش على الصباح\n\nاسلام: ههههه اجي لهنا... صبغليها يدها وناضت كتسوط على ظفارها باش \nينشفو......... دخلات للكوزينة وهي تبتاسم كيعجبها الحال يوجدليها الفطور..\n هو عندو مع التزيين وتعيا مادير متوصلش ليه\n\nرنيم: اووووه\n\nاسلام: (عنقها من اللور) عجبك\n\nرنيم: بزااااااف شكراااا\n\nاسلام: ياله اجي تفطري..... فطرات وعمرات كرشها عاد ناضو.. جمعات داكشي \nبالزربة واسلام مشا لبس حوايجو... شدو الطريق وبعد ساعتين وصلو استقبلاتهم \nمدام سيلين بفرحة\n\nسيلين: مرحبا مرحباااا.... عنقات رنيم.. كيدايرة ابنتي لباس عليك\n\nرنيم: حمد لله اخالتي ونتي كيدايرة\n\nسيلين: لبااس هاد الساعة.. عنقات ولدها... توحشتك\n\nاسلام: حتى انا اماما\n\nسيلين: ياله زيدو دخلو.... جلسات حدا رنيم.. كيغادة مع الحمل\n\nرنيم: الحمد لله... هاد الساعة مزيان مع الرياضة لي كندير فادتني\n\nسيلين: اه احسن حاجة باش حتى الولادة تجيك ساهلة\n\nرنيم: ان شاء الله..... دام حديثهم مدة وانضم ليهم الاب سيباستيان... فرح فاش شافهم وبالاخص فاش شاف كرش رنيم كبرات\n\nسيباستيان: (بفرحة) ممتيقش بلي قريب نولي جد\n\nاسلام: هههه غير تيق ابابا..... تحط الغذا وهما فرحاانين بزوجة ولدهم وكل \nمرة يعطيها واحد فيهم تاكل...... هاهيا العشية وصلات كانت رنيم متكية فوق \nالفوتوي فالجردة وحاطة رجليها فوق رجلين اسلام\n\nرنيم: اسلااام\n\nاسلام: ويي\n\nرنيم: اش بانليك نولد فالما\n\nاسلام: كيفاااش\n\nرنيم: مبغيتش نولد فالكلينيك وتجي شي وحدة تبدا تغوت عليا باش ندفع... \nهانتا الولادة فالما نتا كتختار واش تولد فالدار ولا الكلينيك وانا اكييد \nغادي نختار الدار... هما كيتكلفو يجيبو المعدات كلها....... جلسات وقربات \nليه... شفت الولادة العادية فاليوتيوب تخلعت الصراحة\n\nاسلام: (خنزر) ونتي اشدااك لداكشي علاش كتفرجي واش حماقيتي\n\nرنيم: (حدرات راسها) بسباب داك الفيديو مبقيتش كنقدر نعس.. داكشي علاش كنفيقك باش تبقا معايا..... اناا خايفة من الولادة\n\nاسلام: (جبدها لعندو عنقها) متخافي من وااالو.. انا معاك وداكشي لي بغيتي نديروه غنديروه\n\nرنيم: الموعد الجاي نهدرو مع الطبيبة على الولادة فالما اوك؟\n\nاسلام: وااخة احبيبة.. دبا ارتاحي ونساي عليك داكشي مزال 4 شهور \n\nرنيم: واااخة.. رجعات تكات وهي كتفكر شاف فيها اسلام وتنهد... حتى هو خاايف\n عليها ميقدرش يعيش الى وقعاتليها شي حاجة......... بقاو جالسين وكل واحد \nغارق فتفكيرو حتى وقفات عليهم كارمن\n\nكارمن: (غوتات) انا جييييت.... رنيم قفزات حتى كانت غادي طيح شدها اسلام بالزربة\n\nاسلام: (خنزر) واش تسطيتي بغيتي تقتليها\n\nكارمن: نااري سمحيلي.. راه غير من الفرحة\n\nرنيم: (شدات فقلبها) طيرتيها مني خلعة الموصيبة..... قربات لعندها كارمن عنقاتها\n\nكارمن: توحشتككك\n\nرنيم: حتى انا توحشتك... اش كتعاودي\n\nكارمن: واالو غير الدار والخدمة\n\nرنيم: وفين سي السيد\n\nكارمن: هههه هاهو كيهدر مع بابا... ناض اسلام وهو كيدور براسو زعما لا حول ولا قوة الا بالله... حيت غير كيتلقاو كينساو راسهم\n\n\nيتبع"
  },
  {
    "id": "9",
    "title": "لأني أنثى الجزء العاشر والأخير",
    "desc": "\nفطريق رجوعهم دازو على تسنيم وشادي ومريم يشوفوهم\n\nتسنيم: توحشتك.. كيبقيتي مع الحمالة\n\nرنيم: مزيان الحمد لله\n\nمريم: (عنقاتها) كيدايرة اختي سافا\n\nرنيم: بيخير ونتي سافا\n\nمريم: الحمد لله هاد الساعة... جلسو مجمعات واسلام كيشوف فرنيم كيفاش كتهدر\n وضحك ومرة مرة كتحط يديها على كرشها.. ابتاسم بحب..... دخل شادي مشا نيشان\n عنق ختو\n\nشادي: عاد تفكرتينا الخايبة\n\nرنيم: (شادة وجهو بين يديها) عارفة راسي مقصرة من جهتكم... سمحولي\n\nشادي: (باس يديها) غير كنضحك معاك.. نتي غير ديها فصحتك وفصحة ولد ختي بااااركة\n\nرنيم: وااخة... بقاو مجمعين كيهدرو حتى ناضت مريم للكوزينة وهي تبعها رنيم\n\nرنيم: كيداير معاك شادي.. انا عارفاه كيتعصب بالزربة.. الى كانت شي حاجة قوليهالي نتفاهم معاه\n\nمريم: لا بالعكس كيعاملني مزياان الحمد لله ومعمرو خسرلي خاطري.. حدرات راسها.. واخة....\n\nرنيم: شنو كاين\n\nمريم: (بحزن) انا مكنعملوش مزيان.. انا اختي خاايفة فوقما كيقرب مني \nكنبعد... نكدب الى قلتليك مكيعجبنيش ولا نقدر نقول كاع كنبغيه دبا راه \nتقريبا 5شهور وانا معاه فنفس الدار.. مي كنخاف الى قربت نصدقو فشي حاجة لي \nانا مزال ممستعدة ليها\n\nرنيم: (شدات يديها) هادشي عاادي.. عطي لراسك الوقت الكافي.. ومتبززيش شي \nحاجة على راسك... شادي متفهم الوضع ديالك ومتخافيش هو معمرو يجبرك ديري شي \nحاجة.. هادي كوني اكييدة منها\n\nمريم: وي عارفة... قاطعهم دخول شادي\n\nشادي: (غمزهم) كتافقو عليا.. حسييت بها\n\nرنيم: ههههه حمق.. بعد لهيه خليني نمشي عند راجلي\n\nشادي: سيري البطريقة سيري\n\nرنيم: (دلات شفايفها) ياااااك... خرجات رنيم كتغبن\n\nاسلام: مالك\n\nرنيم: انا بطريقة\n\nاسلام: (حبس الضحكة) لا شكون قالهاليك... نتي اجمل امرأة فالدنيا\n\nرنيم: شادي لي قالهالي\n\nاسلام: غير كيكدب عليك.. بالعكس زيانيتي بهاد الكريشة\n\nرنيم: (ابتاسمات) بالصح\n\nاسلام: (جبدها لعندو) واش انا عمري كدبت عليك\n\nرنيم: (كتلعب فصدرو) لا\n\nاسلام: (عضها فحنكها) متبقايش ديري هكا راك كتجننيني\n\nرنيم: (ضحكات) ههههه و عطيني شي بوسة\n\nاسلام: ههههههههههه وختك لي جالسة تما... شافت فيها كانت شادة تيليفونها\n\nرنيم: اففف وانا بغيت بوسة دبااا\n\nاسلام: ياله لدارنا ونعطيك شحال مابغيتي\n\nرنيم: صبر... تسنيييم\n\nتسنيم: نعام اختي\n\nرنيم: سيري عاوني مريم ونتي جالسة شادة تيليفون حشومة\n\nتسنيم: وااااخة..... غير ناضت تسنيم وهي دور رنيم عند اسلام\n\nرنيم: ياله سربي.... ياله بغا يقرب منها وهو يدخل شادي\n\nشادي: (هز حاجب) اش بغيتو ديرو\n\nرنيم: هئ هئ مامااااااا\n\nفاش خرجات رنيم من عند مريم\n\nشادي: اش كنتو كتقولو\n\nمريم: والو غير سولتها على الحمل وصافي\n\nشادي: ممم اوك.. اش غديري\n\nمريم: غادي نوجد العشا\n\nشادي: اوك انا نعاونك.. بدا كيعاونها فالتقطاع ديال الخضرة حتى دخلات تسنيم\n\nتسنيم: انا نعاونها غير سير\n\nشادي: اوكيي.... دخل بانلو اسلام قرب من رنيم... اش بغيتو ديرو\n\nرنيم: هئ هئ مامااااا.... ناضت كتغبن اما اسلام سخف بالضحك\n\nاسلام: بعد من مراتي ونتا كل دقيقة تفقصها\n\nشادي: هههه انا مادرت والو\n\nاسلام: شد السوارت سير جيب الصاك.. باش تبدل اتلقاها قنطات فدوك الحوايج\n\nشادي: وااخة... مشا جاب الصاك خداه من عندو اسلام وناض... لقا رنيم جالسة فوق الطبلة دالكوزينة ودايرة يديها على حناكها\n\nاسلام: (حدر هدر فودنيها) اجي معايا\n\nرنيم: (بابتسامة) فين\n\nاسلام: (جرها من يديها) زيدي.... تبعاتو وهي كتبتاسم دخلو لواحد البيت وسد الباب بالساروت.... قرب لعندها باسها\n\nاسلام: اجي جلسي... جلسها فوق الناموسية وبدا كيحيدليها فالحوايج\n\nرنيم: اويلي اش كديير.. حشم راه حنا ماشي فدارنا\n\nاسلام: ههههه عقلك مووسخ ابنتي... جبد بيجامة من الصاك لبسهاليها... ياله زيدي نخرجو\n\nرنيم: (ضربات رجليها مع الارض) هئ هئ ولااا ديك البوسة الخفيفة مكفاتنيش.. كتفلا عليا\n\nاسلام: ههههه اش جاك عليا هاد النهار\n\nرنيم: (جلسات فوق الناموسية وقلبات وجهها) صافي سير خرج.... قرب اسلام لعندها وحدر على ركابيه\n\nاسلام: (باس كرشها) اي لووف يو.... ناض جلس حداها وجبدها لعندو... اجي لهنا\n\nرنيم: لااء... مداهاش فيها وشرع فتقبيلها نساو راسهم حتى بقات رنيم غير بدوبياس وهو ينوض عليها\n\nرنيم: (تفوهات) جاني النعاس\n\nاسلام: ههههه نوضي لبسي حوايجك ونعسي..... ناضت لبسات بيجامتها وتكات.. صبري تعشاي عاد نعسي\n\nرنيم: (بصوت ناعس) صافي مبقيتش قادرة نصبر.. هلكتيني\n\nاسلام: ههههه مادرنا والو وعييتي... جبدها لعندو تكات على صدرو... نجيبليك بعدا غير كاس دالحليب\n\nرنيم: وااخة.... ناض اسلام حل الباب وخرج لعندهم\n\nشادي: ممم اش كنتو كديرو لداخل\n\nاسلام: هههه راه ختك مع الحمل كتعيا بالزربة وراه كانت ناعسة ياله فيقتها تشرب غير الحليب بعدا\n\nشادي: راه العشا طاب قوليها تجي\n\nاسلام: لا مقداتش انديلها غير كاس دالحليب\n\nشادي: واخة... دخل اسلام للكوزينة وطلب من تسنيم تعطيه كاس دالحليب... خداه\n ورجع لقاها ناعسة فيقها وجلس من موراها.. شربات الحليب وهو ينوض كيقادليها\n بلاصتها\n\nرنيم: ديني للطواليط\n\nاسلام: زيدي... وقفها وجرها.. تابعاه وعينيها مغمضين دخلها للطواليط وعاونها.. عاد رجعها غطاها\n\nاسلام: (باس راسها) بونوي... خرج لقاهم كيتسناوه تعشاو وتجمعو شوية عاد دخل\n للبيت.... تحشا حدا رنيم ونعس......... مريم بقات واقفة فالكوزينة كتفكر \nحتى دخل عندها شادي\n\nشادي: ماالك\n\nمريم: رنيم واسلام نعسو فبيتي وحشمت ندخل عندهم باش نهز شي غطا\n\nشادي: (جرها من يديها) اجي نعسي فبيتي وانا غادي نعس فالصالون... دخلو للبيت ومشا هو يهز الغطا حتى وقفاتو\n\nمريم: غير اجي تنعس حتى نتا هنا غادي تعدب فداك الفوتوي\n\nشادي: (بصدمة) واش بالصح\n\nمريم: اه.... تكاو بجوج مريم بعدات عليه وخلات مسافة بيناتهم وعطاتو بالظهر\n\n\nشادي قربليها لقاها ناعسة وهو يشرع فتقبيلها فاقت غير شافتو وهي تشهق\n\nمريم: ا..اش كدير\n\nشادي: صبرت عليك بزاف.. مبقيتش قادر نزيد نصبر\n\nمريم: لا لا عفاك مديرهاش هئ هئ.... مداهاش فهدرتها وحدر لعندها... بقات \nمريم كتغوت وتنطر...... فاقت وهي كترعد... حطات يديها على قلبها\n\nمريم: اعوذ بالله من الشيطان الرجيم... هزات راسها وبانليها شادي كيصلي بقا\n جالسة كتشوف فيه بصدمة.... كمل شادي صلاتو وناض لعندها نيشان\n\nشادي: مرييم مالك\n\nمريم: لا والو غير حلمت.. واش وصل الفجر\n\nشادي: اه.. ارتاحي ورجعي نعسي مزال الحال\n\nمريم: واخة...... رجعات تكات وهي كتفكر حتى نعسات....... يوم جديد فاق \nاسلام لقا رنيم مزال ناعسة ومحشية فيه.... مشا غسل وجهو وقضا حاجتو عاد \nناضت رنيم حتى هي دارت روتينها ولبسو حوايجهم..... عند شادي ومريم لي كانو \nناعسين... فاقت مريم لقات راسها ناعسة فوق صدرو ناضت بالزربة من فوقو.... \nوقفات قدات شعرها ياله بغات تخرج وهي توقف... بقات كتشوف فيه كيفاش ناعس \nوالابتسامة على وجهها........ حدرات راسها وخرجات لقات تسنيم ورنيم كيوجدو \nالفطور........ فطرو مجموعين فجو لا يخلو من المرح و الفرحة.... رنيم جرات \nمريم تهدر معاها\n\nرنيم: بديت كنفكر فحالتك وقلت علاش لا متشوفيش طبيب نفساني باش تقدري تجاوزي هاد الخوف.. شنو بانليك\n\nمريم: (بعد تفكير) ممم واخة... مي من الاحسن شادي ميعرفش\n\nرنيم: واخة.. انا نوصل للدار ونصيفطليك عنوان واحد الطبيب كنعرفو سيري لعندو\n\nمريم: واخة شكراا..... توادعو ومشات رنيم مع اسلام.. مسافة الطريق كانو \nوصلو لدارهم............... مرت ايام وشهور مريم متبعة مع الطبيب وحسات \nبالتحسن وخوفها بدات تجاوزو... اما رنيم كرشها وصلات فمها كتحرك غير بزز \nوعلاش لا وهي دخلات لشهرها..... ماماها وباباها شدو الطريق وجاو لعندها\n\nهناء: اجي جلسي خليني انا نطيب\n\nرنيم: نتي اماما عييتي غير خليني انا نطيب بالزربة\n\nهناء: كوني تسمعي الهدرة... دخل اسلام لقاهم مناكرين\n\nاسلام: واش نتي غذا اتولدي ومزال فيك الجهد ديال الهدرة اجي تجلسي عطي الراحة لراسك\n\nرنيم: افففف.... مشات رنيم لبيت الجلاس لقات باباها جالس كيتفرج وهي تحشا حداه\n\nعادل: مال اميرتي الصغيرة\n\nرنيم: خايفة من غذا\n\nعادل: (دوز يديه على شعرها) ماعندك مناش تخافي بالعكس خاصك تفرحي حيت غذا اتشوفي ولدك\n\nرنيم: فنظرك ابابا انا عندي ولد ولا بنت\n\nعادل: معرفتش ومكيهمش جنس المولود كثر من انه تكوني نتي وياه بصحيحتكم\n\nرنيم: ان شاء الله...... تجمعو على العشا كلاو وناضو ينعسو\n\nاسلام: بونوي.... طفا الضو وعطاها بالظهر حتى بدات تحركو.. شنو\n\nرنيم: (بهمس) خايفة\n\nاسلام: (عنقها) ماتخافي من واالو احياتي كولشي غيدوز مزيان........... نعسات رنيم وهي فحضن اسلام حتى فاقت بكري على الوجع\n\nرنيم: افف الله ياربي الله... بدات كتمشا مدة عاد حبسليها.. شافت الساعة لقاتها 6 دالصباح.... خرجات للبالكون وبدات كتشم فالهوا\n\n\nفاق اسلام ملقاش رنيم وهو ينوض.. بانتلو فالبالكون وهو يمشي لعندها\n\nاسلام: حياتي اش مفيقك دبا\n\nرنيم: (دارت لعندو) دبا انا اليوم غادي نولد\n\nاسلام: (شد وجهها) متخافيش انا غنكون معاك خطوة بخطوة... فكري بلي اليوم غادي نهزو ولدنا\n\nرنيم: (عنقاتو من كرشو) دعي معايا\n\nاسلام: كولشي غادي يكون مزيان متوتريش راسك..... سمعو الدقان وهو يمشي حل \nالباب كان شادي وتسنيم ومريم وطارق جاو... سلم عليهم.. ناضت هناء وعادل....\n جلسو مجموعين وكيهدرو مع رنيم... مشات هناء وتسنيم للكوزينة وجدو الفطور \nياله بداو كيفطرو وهما يسمعو الدقان... حل اسلام الباب لقا الطبيبة مع \n2فرمليات... رحب بيهم ودخلو.... مشاو لبيت النعاس ديالهم كانو خواو واحد \nجنب.... خلاهم كيقادو شغلهم ورجع يفطر...... كملو فطورهم وناضت رنيم رجعات \nلبيتها... جلسات فوق الناموسية كتشوفهم اش كيديرو\n\nالطبيبة: فيك الوجع ولا مزال\n\nرنيم: كيشدني مرة مرة ويمشي\n\nالطبيبة: مزياان... هاد النهار غادي تولدي....... قادو كلشي وناضت الفرملية\n عبراتليها الضغط ودقات قلبها وقلب الجنين... كان كلشي مزيان الحمد لله....\n دخل اسلام ومشا جلس من مور رنيم وهو معنقها\n\nاسلام: متخافي من والو انا هنا حداك\n\nرنيم: وااخة... ايي\n\nاسلام: (بخوف) مالك.. واش فيك الوجع\n\nرنيم: اه ايي اماما هئ هئ\n\nالطبيبة: وقفي متبقايش جالسة راه مزال مغادي تولدي.. غير صبري....... \nوراتها تمارين بدات كديرهم بمساعدة اسلام.... دخلات هناء وتسنيم ومريم \nلعندها....... حيدوليها السروال بقات غير بالسليب وديباردور..... اسلام \nكيعاونها ويديرليها مساج لاسفل ظهرها....... تكات فوق الناموسية والطبيبة \nقلباتها\n\nالطبيبة: مزال خاصك تزيدي تحلي واحد 3سنتيم........ دازت مايقارب ساعة ورنيم كتوجع... دخلوها للما\n\nالطبيبة: تفضل دخل معاها..... دخل اسلام ورنيم دارت لعندو جالسة على ركابيها ومعنقاه\n\nاسلام: (كيهدر فودنيها) مبقا والو غير صبري\n\nرنيم: اااا... كنموت ا اسلام بالوجع\n\nاسلام: صبري احياتي صبري.... باسها ففمها وحط جبهتو على جبهتها كيهدر معاها باش يتلفها على الوجع\n\nالطبيبة: ياله بداي دفعي بشوية عليك..... بدات رنيم كدير داكشي لي قالتليها.... بعد مدة قصيرة خرج الجنين هزاتو بالزربة وجلسات كتنفس\n\nالطبيبة: (مداتلو مقص) هاك اموسيو اسلام باش تقطع الحبل السري.... شدوه من الجناب عاد قطعو\n\nالطبيبة: مبروك علييكم\n\nاسلام: (كيحاول يشوف) رنيم شنو عندنا\n\nرنيم: (بعدات الجنين على صدرها كتشوف) اووه بنية\n\nاسلام: (باس فمها) مبروك علينا الاميرة الصغيرة\n\nرنيم: انا فرحانة بزاف\n\nاسلام: الحمد لله....... خدات واحد الفرملية البنية نقاتها وهناء عطاتها \nالحويجات لي تلبس ليها...هزو رنيم داوها للحمام لي فالبيت... دخلات تسنيم \nوالفرملية الاخرى غسلولها ونقاوها.... جابوليها حوايجها لبساتهم... \nونشفاتليها تسنيم شعرها عاد خرجوها.... كانت مريم وهناء جمعو ديك الروينة \nوجففات داك الما.... الفرملية جمعات الماطريال ديالهم والبيت تنقات.... \nاسلام هز حوايجو ومشا للحمام لاخر دوش وبدل عليه عاد رجع...... خرجو رنيم \nحطوها فبلاصتها وهي تجيبليها الطبيبة بنتها..... ضماتها رنيم لصدرها.. دخل \nاسلام جلس حداها وشد يد بنتو باسها..... وراتها الطبيبة كيفاش ترضع بنتها \nوشرحاتليها كلشي.... عاد مشات.... دخلو الدراري وعادل من بعد ماعيطاتليهم \nمريم... لقاو رنيم متكية وحاطة من فوقها بنتها\n\nعادل: (بفرحة) مبروك علييك ابنتي\n\nرنيم: (بتعب) الله يبارك فيك ابابا\n\n\nخرج كلشي من البيت من بعد ماطمأنو عليها.. خدا اسلام البنت وهو فرحان هزها كيشوف فيها وهي مغمضة عويناتها\n\nاسلام: ما شاء الله\n\nرنيم: (بتعب) انا غادي نعس شوية عييت\n\nاسلام: اه احبيبة صبري نقادليك... حط البنية حداها وناض قادليها البلاصة وغطاها\n\nاسلام: (باسها ففمها) شكرا على الهدية لي قدمتيلي هاد النهار\n\nرنيم: اي لوف يو\n\nاسلام: اي لوف يو موور.... خرج وخلاهم ناعسين لقا هناء فالكوزينة كطيب.. \nكانت ديك الساعة 4 دالعشية... طيباتليهم الغذا بالزربة وجلسو كياكلو\n\nاسلام: انا غادي نخرج اخالتي واحد الشوية وفيقي رنيم عطيها تاكل شي حاجة\n\nهناء: واخة اولدي غير سير ونتا مرتاح انا معاها\n\nاسلام: تمشيو معايا الدراري\n\nشادي: زيد ياله.... خرج اسلام وطارق وشادي بعد لحظات كانو وصلو لمحل كبير ديال بيوت النعاس\n\nاسلام: ماكناش عارفين واش عندنا بنت ولا ولد داكشي علاش ماشريناش الفراش... ياله عاونوني فينما تشوفو الغوز قولوهالي\n\nطارق: هههههه اووك زييد..... دخلو للمحل كيقلبو ويشوفو حتى بانتليهم \nناموسية فالغوز بارد مع الماريو ديالها ووفين كيبدلو للدراري الصغار.. \nعجبات للدراري كلهم... تافق اسلام مع صاحب المحل وخلصو.. طلبهم يجمعوهالو \nدبا ويوصلوهالو\n\nاسلام: صبرو ناخذ ناموسية صغر من هادي لي نحطو فبيتنا حيت مزال مغادي \nنخليوها فالبيت بوحدها.... خدا وحدة زوينة فالبيض.... جمعو داكشي ومشاو \nوالطموبيل ديال المحل تابعاهم.... طلعو الرجال داكشي نيشان للبيت وتجمعو \nعليه ركبوه.... كانو ديجا خواو بيت على حساب الجنين... رجعات البيت \nكتحمق... خلص دوك الرجال مشاو عاد دخل هو لعند رنيم لقاها فايقة كترضع \nبنتها\n\nرنيم: فين مشيتي\n\nاسلام: شريت هاد الناموسية... ميمكنش تبقاي تنعسيها حداك.. تمشي الله يستر \nتقيسيها وهي مزال طرف ديال اللحم... حط الناموسية حداها... كانت البنية \nناعسة خداها من عندها وحطها فيها\n\nاسلام: هانتي شفتي ديا حسن\n\nرنيم: (بابتسامة) اه عندك الحق\n\nاسلام: (جلس حداها) كليتي بعدا ولا مزال\n\nرنيم: كلييت الحمد لله\n\nاسلام: اوا شنو غنسميو البنية\n\nرنيم: الصراحة معرفتش\n\nاسلام: مممم جاسمين.. كيجاتك؟\n\nرنيم: زوينة بزااف.... تدق الباب ودخلات تسنيم\n\nتسنيم: محتاجة شي حاجة اختي\n\nرنيم: لا غير سيرو ارتاحو حتى نتوما\n\nتسنيم: هاهيا ماما كطيب العشا.. شوية ونجيبليك تاكلي\n\nرنيم: لا براكة مقدااش بلا ماتعدبي راسك\n\nاسلام: اشمن براكة راك عاد ولدتي... تسنيم فاش يطيب العشا عيطيلي انا نجي نديلها تاكل\n\nتسنيم: واخة اخويا\n\n\nتعشاو مجموعين واسلام تعشا مع رنيم... هز البلاطو رجعو للكوزينة\n\nاسلام: تصبحو على خير\n\nالكل: بونوي..... رجع لبيتو تحشا حدا رنيم عنقها ونعسو.... تسنيم مشات \nتحشات حدا والديها نعسات.. شادي ومريم وطارق مشاو للاوطيل... شدو جوج \nبيوت... طلع شادي ومريم لبيتهم وطارق لبيتو... دخلات مريم للحمام دوشات \nولبسات بيجامتها... نشفات شعرها بالفوطة عاد خرجات... دخل من موراها شادي \nللحمام غسل وجهو وقضا حاجتو عاد خرج.... لقا مريم كدهن كريم لوجهها \nويديها.. ابتاسم ومشا تحشا فبلاصتو...... كملات وتحشات حداه\n\nمريم: (شافت فيه) اسلام كيبغي ختك بزااف.. ماشاء الله اللهم لا حسد... عرفتي كيفاش كان كيعاملها وخايف عليها هاد الصباح\n\nشادي: ممم اه اه\n\nمريم: اش كدير فداك التيليفون حتى ممركزش معايا\n\nشادي: (عينيه فالتيليفون) والو..... مدات يدها وهي طيرلو التيليفون من يديه\n\nشادي: اري داك التيليفون\n\nمريم: (دارتو من موراها) لاااء... قرب منها وهي تنوض كتجري... ناض كيضحك لعندها تابعها حتى شدها\n\nشادي: هانا شديتك بغيتي غير تعدبيني... اري داك التيليفون\n\nمريم: لا مغاديش تاخذو.... رجعاتو من مور ظهرها... بقاو كيدابزو حتى لواحد \nاللحظة وقفو وبقاو كيشوف فبعضياتهم..... قرب شادي منها اكثر وهو كيشوف \nفعينيها.... التقت شفايفهم وبداو فتقبيل بعضهم... غير عاقو براسهم وهما \nيبعدو دقة وحدة\n\nمريم: (بتوتر) هاك تيليفونك.... عطاتولو ومشات تحشات فبلاصتها وغطات \nراسها.... خرجات ابتسامة صغيرة وهي تحت الغطا.... حطات يديها على فمها \nوسكتات..... اما شادي بقا واقف مصدوم من داكشي لي وقع شاف فيها لقاها مغطية\n كلها لدرجة مبقالوش هو باش يتغطا ضحكاتو.... تكا حداها وهو يحركها\n\nمريم: (حطات يديها على قلبها) شنو\n\nشادي: (حابس الضحكة) راك مخليتيلي باش نتغطا.. ممكن طلقي شوية ونتي تلويتي تما..... خرجات راسها طلات عليه مقدراتش تحبس الضحكة\n\nمريم: ههههههه... حيدات الغطا ومداتولو... هاك ياله سكتنا\n\nشادي: (قرب منها وجرها لعندو) زوينة ديك البوسة.. زيديني\n\nمريم: (حطات يدها على صدرو) بعد اويلي حشم شفتك زعمتي\n\nشادي: وعلاش منزعمش ونتي مراااتي حبيبتي\n\nمريم: (بتوتر) ك..كيفاش\n\nشادي: (باس حنكها) نتي مراتي شنو فيها الى بستك\n\nمريم: (دفعاتو بيديها) رجع لبلاصتك مالك اش وقعليك\n\nشادي: (شد فقلبو) من بعد ديك البوسة.. احح سطيتييني طيرتيلي العقل.... زيديني ومتكونيش مسمومة\n\nمريم: (كترمش بعينيها) هااا\n\n\nقرب عندها وهي ترخات بين يديه..... بعد مدة بدات كتبكي\n\nمريم: لا لا منقدرش عفاك هئ هئ\n\nشادي: (تنهد) صافي متبكيش موقع والو.... ناض لبس حوايجو ولبسها بيجامتها \nوخرج للبالكون.. بقا مدة كيفكر.. اما مريم بقات كتبكي حتى نعسات... دخل \nلقاها ناعسة تنهد ومشا نعس فوق الفوتوي....... يوم جديد فاقت مريم لقات \nشادي ناعس فالفوتوي... دموعها وقفو فطرف عينيها.... ناضت للحمام وبعد لحظات\n فاق شادي مبانتلوش عرفها اتكون فالحمام............... عند رنيم لي كانت \nكترضع جاسمين وكتبكي.. فاق اسلام شافها كتبكي وهو يقفز\n\nاسلام: رنيم ماااالك\n\nرنيم: مقصحة\n\nاسلام: شنو كيدرك\n\nرنيم: اففف مقاداش نرضع البنت.. صدري كيضرني بزاااف هئ هئ\n\nاسلام: شش متبكيش.. طلقيها براكة عليها.... خداها من عندها وبدات البنت فالبكا... جمعات رنيم رجليها وحطات راسها فوقهم كتبكي\n\nاسلام: (كيدوز يدو على ظهرها) وبراكة احبيبة من البكا..... دخلات عليهم هناء من بعد ماسمعات البكا ديال جاسمين\n\nهناء: (شافت رنيم كتبكي) رنييم مالك ابنتي... قربات لعندها.. اسلام شنو واقع اولدي\n\nاسلام: (حشم) احم مقداتش ترضع البنت.. صدرها كيضرها\n\nهناء: ااه... عطيني البنت اولدي انا نتكلف\n\nاسلام: (تنهد) واخة..... خدات البنت بقات كتراري بيها حتى سكتات ونعسات.. واسلام كيسكت فرنيم\n\nاسلام: صافي احبيبة متبكيش\n\nرنيم: (كتشهق) واخة.... عنقها وبقا كيدوز يديه على ظهرها حتى نعسات... حطها بلاصتها وناض\n\nاسلام: احم سمحيلي اخالتي نسولك\n\nهناء: سول اولدي\n\nاسلام: واش كاين شي حاجة لي نقدرو نديروها باش ميبقاش يضرها صدرها\n\nهناء: لا خاصها تصبر هاد الايام اللولة ومن بعد مغايبقاش يضرها\n\nاسلام: (تنهد) وااخة........ سدو عليهم البيت وخرجو فطرو وانضم ليهم شادي ومريم وطارق\n\nعادل: ديو الفطور لرنيم عاد جلسو تفطرو\n\nاسلام: راها ناعسة.. حتى تفيق ونعطيها تفطر\n\nعادل: وااخة..... فطرو ومريم مكتشوفش جهة شادي كاااع... الجو تكهرب بيناتهم\n وهادشي لاحظاتو تسنيم.... كملو وناضت تسنيم كتغسل الماعن ومريم كتعاونها\n\nتسنيم: مريم مالك نتي وشادي بنتولي ماشي هما هادوك\n\nمريم: لا والو\n\nتسنيم: غير هدري راه حنا خوتات زعما\n\nشادي: (من موراها) راه قالتليك والو هي والو.... نتي تبعيني\n\nمريم: و..واخة....... دخلو لبيت جاسمين\n\nشادي: طارق غيمشي اليوم تمشي معاه حتى نتي؟ انا مزال خاصني نبقا مع ختي\n\nمريم: وانا غنبقا معاك معندي فين نمشي\n\nشادي: اووك\n\n\nجا شادي يخرج وهي تشدو مريم\n\nمريم: (حدرات راسها) مقلق مني\n\nشادي: علاش غادي نتقلق\n\nمريم: سمحلي هئ هئ\n\nشادي: (تنهد) صافي متبكيش.. عنقها... الالة راني ممقلقش غير ارتاحي ومتبكييش.. وبراااكة\n\nمريم: و..واخة\n\nشادي: (كيمسحليها دموعها) نااري على بكااية.. باسها فنيفها.. حتى انا \nسمحيلي مكانش عليا نزرب... المهم نتي خودي وقتك الكافي انا مزربانش اوك....\n جا يمشي وهي تشدو\n\nمريم: مي انا بغيت\n\nشادي: اش بغيتي\n\nمريم: بغيت نكون ديالك\n\nشادي: ههه نتي اصلا ديالي\n\nمريم: لا بغيت نكون ديالك.. حدرات راسها.. بغيت اجسامنا تتوحد\n\nشادي: شش اش كتقولي.. سمعيني خودي وقتك الكافي حنا مزاال صغار وهادشي ماشي مهم عندي لدرجة انني نجبرك ديري شي حاجة مبغيهاش\n\nمريم: ولكن...\n\nشادي: (باس راسها) انا خارج عند بابا............\n\nاسلام: كيبقيتي دبا مزيان\n\nرنيم: اه حمد لله\n\nاسلام: جاسمين ناعسة... تقدري تنوضي\n\nرنيم: اه مي فين غنمشي\n\nاسلام: مفاجأة.... وقفات سندات عليه وخرجو.. مشاو باتجاه غرفة بنتهم.. شافت فيه رنيم وابتاسمات.. غير حل الباب وهي تشهق\n\nرنيم: واااااو.. زوينة بزاااااف\n\nاسلام: الحمد لله حيت عجباتك.. فاش تكبر الاميرة ديالنا شوية وتبقا تنعس هنا\n\nرنيم: وي ان شاء الله... عنقاتو... شكرا على كلشي حياتي\n\nاسلام: مابيناتناش ياله اجي نرجعو لبيتك... دخلو لبيتهم عاونها جلسات\n\nرنيم: جاني الجوع\n\nاسلام: واخة انا نمشي نشوف واش وجد الغذا حيت دبا مابقا فطور\n\nرنيم: واخة.. خرج اسلام وهي بقات كتشوف فبنتها مدات يديها دوزاتها على وجهها\n\nرنيم: ما شاء الله.... دخل اسلام ومن موراه ماماها\n\nهناء: ياله احبيبة اجي تاكلي\n\nرنيم: اوووه الرفيييسة.. شكراا اماما الله يخليك ليا... باست يديها... مي منين جبتي المقادير ديالو\n\nهناء: بصحتك ابنتي.. فاش جيت كنت خديت داكشي من المغرب وختك دبا طيبات الملوي... ياله كولي مزياان وفاش تفيق بنتك حاولي ترضعيها\n\nرنيم: وااخة اماما..... خرجات ماماها وجلس حداها اسلام\n\nاسلام: (باستغراب) اش هادشي\n\nرنيم: اروع اكلة.. هزات الملوي غير بيديها.. كول.... كلا اسلام وهي بقات كتشوف فردة فعلو\n\nاسلام: ممم بنين هادشي\n\nرنيم: بزاااف.... جلسو كياكلو ويهدرو حتى كملو داك الطبسيل عاد ناضت غسلات \nيديها وحكات سنانها..... مشات هزات بيجامة نقية مع كريم ديال الجسم \nوالبارفان ديالها وهي دخل للطواليط... شدات فوطة فزكاتها بالما سخون وبدات \nتمسح بيها.. كملات ودهنات جسمها بالكريم من غير صدرها على حساب بنتها لي \nغادي ترضع.. بدلات اولويز عاد لبسات البيجامة ومشطات شعرها دارتلو ظفيرة.. \nدارت البارفان ديالها عاد خرجات\n\n\nوصل الليل ورجع شادي ومريم للاوطيل.. دخل دوش ولبس حوايجو عاد خرج... تكا \nبلاصتو وحاضي مريم بطرف عينو حتى دخلات للحمام... هز تيليفونو داخل \nللفايسبوك حتى خرجات لابسة كولون مع تيشورت قصير.... وشعرها مطلوق كيقطر \nبالما.... دوز شادي يديه على وجهو وابعد نظرو عليها حتى جلسات حداه\n\nمريم: شادي\n\nشادي: ممم\n\nمريم: (قرباتلو) شوف فيا\n\nشادي: (شاف فيها) شنو بغيتي... شدات وجهو بيديها وبدات كتبوس فيه... شادي بالصدمة متحركش بقا جامد فبلاصتو... بعد مدة عاد فاق وبعدها\n\nشادي: تصبحي على خير... تكا وعطاها بالظهر\n\nمريم: (تحشات فيه وعنقاتو من اللور) بونوي\n\nشادي: (تنهد) مريم علياش كتقلبي\n\nمريم: مكانقلب على والو\n\nشادي: شنو بغيتي مني ومالك تبدلتي\n\nمريم: (جبداتو تكا على ظهرو وجلسات من فوقو) بغيتك\n\nشادي: (دوز يدو على وجهو) مريم حاولي تستوعبي الكلام لي كنقولك.... خاصك \nتاخذي الوقت الكافي حتى تكوني مستعدة.. حسستيني بلي حنا مزوجين هادي \n10سنين.. رااك مزاااالة صغيرة يا هاد البنت\n\nمريم: (نزلو دموعها) عفاك.. انا مغنقدرش نتجاوز هادشي مزال طبعتو فجسمي \nونتا خاصك تحيدها... انا.. انا كنبغيك... وقفتي معايا فاسوأ اللحظات لي \nوالديا موقفوش فيها معايا.. انا عارفة بلي تستاحق بنت مزالة..\n\nشادي: (قاطعها) ششش اش كتخربقي... انا كنبغيك وحنا مزوجين دبا وهادشي \nكافيني ومفرحني... حيدي دوك الافكار لي مسيطرة عليك..... جبدها لعندو وتكات\n من فوقو.. كنبغيك وكنعشقك وكنحماق عليك\n\nمريم: (معنقاه) حتى انا هئ هئ\n\nشادي: ومالنا على البكا دبا\n\nمريم: حيت كنظلمك\n\nشادي: (ضربها لراسها) وراكي حمقة نييت... نعسي نعسي راه طلعاتليك الحرارة\n\nمريم: اي لوف يو\n\nشادي: اي لوف يو توو... تكا على جنبو ولصقها معاه... بقا كيدوز يديه على \nشعرها حتى نعسات............ تصرف مريم نوعا ما كان منطقي تصرفو معاها ديك \nالليلة وفاش فاقت لقاتو ناعس فوق الفوتوي اي بعيد عليها.. خلاها تفكر انه \nممكن فاي لحظة يبعد عليها ويمشي... خوفها من فقدان شخص كيبغيها وعاونها \nفاسوأ فترة دازت منها.. خلاها تتصرف بدون تفكير.. زيادة على هذا لمسات \nالمغتصب مزال كتحس بيهم.. ففكرات انه لو يتوحدو اجسامهم غادي تنسا... نسات \nبلي داكشي محفور فعقلها وقلبها قبل من جسمها... اما شادي فتفهم وضعها من \nالاول وفهم علاش كتحاول انهم يديرو علاقة جنسية رغم انها مزال ممستاعدة... \nاه هي مازال ممستاعدة هو شاف فعينيها كيفاش كانو كيلعبو وهي كطلبها منو \nوزيد عليها يديها كيفاش كانت كتلعب بيهم بتوتر... زيادة على هادشي تنفسها \nلي كان سريع وهي ناعسة فوقو... فهم كلشي وعرف الى دار معاها شي حاجة حتى هو\n غيكون مغتاصبها وهادشي لي ميقبلش يديرو\n\n\nمر اسبوع رنيم تحسنات ورجعات كترضع بنتها بدون مشاكل... والديها مشاو \nللمدينة فين ساكنة تسنيم وشادي حيت تسنيم عندها سوطنونس باش تشد الدكتوراة \nديالها.. بقات غير رنيم واسلام وبنتهم\n\nرنيم: حياتي متنساش تصورها\n\nاسلام: واخة احبيبة\n\nرنيم: تمنيت كون حضرتليها\n\nاسلام: ماشي مشكل وراها عارفة لي كاين.. نتي دبا جلسي مع بنتك وانا فالليل غادي نرجع اوك\n\nرنيم: واخة وغير بشوية عليك فالطريق\n\nاسلام: (باس راسها) واخة احبيبة.. ركب اسلام طموبيلتو فاتجاه الجامعة فين \nكتقرا تسنيم باش يحضر للسوطنونس ديالها... طلات رنيم على بنتها لقاتها \nناعسة.. هزات حويجاتها ودخلات للدوش.. دوشات وحكات مزيان حتى رجعات بشرتها \nرطبة دازت لشعرها غسلاتو مزيان...... لبسات بيجامتها وخرجات... غير جلسات \nوهي تفيق جاسمين\n\nرنيم: (هزاتها) لا ابنتيي متبكيش.... عطاتها ترضع وهي كتراري بيها حتى \nسمعات الدقان... حطات بنتها فبلاصتها ومشات تحل الباب............. عند \nتسنيم لي كانت متوترة شوية\n\nطارق: غير بشوية عليك وكلشي غيكون مزياان... ركزي مزيان اوك\n\nتسنيم: (تنهدات) واخة\n\nطارق: (باس يديها) ياله شدي الدكتوراة ديالك باش نتزوجو\n\nتسنيم: (ابتاسمات) ان شااء الله.... دازت سوطنونس ديالها رائعة وباباها فرحان ومفتاخر ببنتو الصغيرة\n\nعادل: (عنقها) مبروك عليك ابنتي\n\nتسنيم: الله يبارك فيك ابابا\n\nهناء: مبرووك احبيبتي\n\nشادي/مريم: مبروووك\n\nتسنيم: الله يبارك فييكم\n\nعادل: (شاف فمريم وشادي) العقبة ليكم نحضر للتخرج ديالكم\n\nمريم: ان شاء الله اعمي\n\nشادي: وبقيتي تسنا تما\n\nعادل: (ضربو لراسو) زيد قدامي البرهوش\n\nشادي: ههههه وباابا راني كبير ومراتي واقفة حدايا\n\nعادل: ههههه زيد زيد\n\nاسلام: مبروك اختي والعقبة لشي خدمة مزيانة\n\nتسنيم: ان شاء الله ياربي.. شكرا بزاااف على وقفتك معايا\n\nاسلام: مابيناتناش... نخليكم دبا ياله نوصل للدار\n\nهناء: واخة اولدي غير بشوية عليك فالطريق\n\nاسلام: اوك الله يعاونكم.... ركب طموبيلتو وكسيرا فاتجاه دارو.... بالنسبة \nلمريم وشادي رجعو كينعسو فبيت وحدة مي ماعمرو قاسها ولا تجاوز حدودو وهادشي\n خلاها مرتااحة... ركبو بجوج طموبيلة شادي ومشاو\n\nشادي: ايوا الخايبة شنو غنديرو دبا\n\nمريم: غادي نرجعو للدار راه والديك وختك غاديين للدار\n\nشادي: وحنا مالنا فيهم... اجي نسلتو انا وياك... نمشيو نسهرو؟\n\nمريم: فين بالسلامة... قلب الطريق للدار راه مزال خاصني نجمع حوايجي.. راه بقات غير يومين على السفر\n\nشادي: وحوايجي متجمعيهمش\n\nمريم: اش بيني وبين حوايجك بالسلامة\n\nشادي: وراك مراتي... معمري شفت رجل مزوج كيجمع حوايجو راسو\n\nمريم: نتا كتجمعهم بوحدك؟\n\nشادي: اه\n\nمريم: دونك كاينين الرجال المزوجين لي كيجمعو حوايجهم بوحدهم...........\n\nرنيم: (باستغراب) شنو بغيتي\n\n....: اوستن شحال هادي مابان وجيت نطل عليه\n\nرنيم: مكاينش دبا راه خارج\n\n\n....: فين مشا\n\nرنيم: (بعصبية) ونتي سوقك... نتي خدامة معاه يعني علاقتكم فاطار الخدمة فقط.. برا دالخدمة معندك معاه حتى حاجة\n\n....: نسيتيني يمكن انا لورااا... صديقتو وكنت قريب نكون حبيبتو\n\nرنيم: هانتي قلتيها قريب تكوني حبيبتو.. اما انا راني مراتو دبا ومامات بنتو\n\nلورا: (بصدمة) علاش واش كنتي حاملة\n\nرنيم: ههههه ياك نتي صديقتو.. مقالهاليكش؟.... شافت فيها لورا وهي تمشي سدات رنيم الباب ودخلات... هزات تيليفونها عيطات لاسلام\n\nرنيم: فينك\n\nاسلام: هانا فالطريق ساعة نكون عندك\n\nرنيم: واخة.... قطعات معاه وجلسات كتفكر.......... دخل اسلام حيد صباطو وحط السوارت وهو يدخل لقاها متكية\n\nاسلام: (باس حنكها) هانا جييت\n\nرنيم: (دارت شافت فيه) على سلامتك\n\nاسلام: الله يسلمك.. مالك بنتيلي فشكل\n\nرنيم: (جلسات) اش جاب ديك لورا لعندي للدار.. ياكما كانت مولفة تجي لعندك\n\nاسلام: لا فوقاش جات\n\nرنيم: شي ساعة هادي\n\nاسلام: (دوز يديه على شعرها) ودبا علاش مقلقة\n\nرنيم: اش بينك وبينها\n\nاسلام: كتأمني بالله.. والله مابيناتنا شي حاجة خدامة معايا وصافي... كانت صديقة عادية مي غير ارتابطت بيك قطعت علاقتي معاها\n\nرنيم: (عنقاتو وتحشات فيه) انا كنغير عليك الموصيبة\n\nاسلام: ههههه الحمقة ديالي معندك مناش تغير.. حيت عينيا كيشوفوك غير نتي\n\nرنيم: (ابتاسمات) زعما زعما\n\nاسلام: ههههه والله... ياله نوضي وجديلي شي حاجة ناكلها.. حبيبك فيه الجوع\n\nرنيم: هي لي متعاودش... ناضت رنيم للكوزينة واسلام دخل يدوش.... وجدات العشا وهو يدخل اسلام\n\nاسلام: مممم ريحة زويينة بعدا\n\nرنيم: ههههه ياله جلس تاكل... جلس وهي حطات داكشي ياله بغات تاكل وسمعات البكا دبنتها\n\nاسلام: غير خليك انا نجيبهاليك\n\nرنيم: اوك.... بدات كتاكل حتى دخل اسلام هاز جاسمين.. خداتها من عندو عطاتها ترضع وجلسو كيتعشاو بجوح\n\nرنيم: فوقاش غادي نمشيو\n\nاسلام: غذا فالعشية نمشيو عند عائلتك باش من تما ندوزو للمطار مجموعين\n\nرنيم: اوك ان شاء الله.... كملو ماكلتهم مشات رنيم تنعس بنتها واسلام غسل دوك الماعن.. رجع كل حاجة لبلاصتها\n\nرنيم: (بهمس) بشوية راه ياله نعسات\n\nاسلام: (بهمس) ولي بغا يبوس كيفاش غيدير؟\n\n\nيوم جديد رنيم جالسة كتجمع حوايجهم واسلام كيراري بالبنت.... كملات وناضت \nوجدات الغذا... كلاو ولبسو حوايجهم وهما يشدو الطريق..... جلسات رنيم اللور\n حدا بنتها وهزات تيليفون كتسيلفا\n\nاسلام: صافي لحتيني.. مبقيتي كتشوفي حد من غير بنتك\n\nرنيم: هههههه نااري على مغياار... حيدات السمطة وناضت لعندو عنقاتو وباستو فحنكو\n\nرنيم: عجبك الحال دباا\n\nاسلام: (شد يدها باسها) اي لوف يوووو.... رجعات رنيم لبلاصتها وهي كضحك......... بعد مدة وصلو للدار\n\nرنيم: (عنقات تسنيم) مبرووووك عليك احبيبتي\n\nتسنيم: الله يبارك فيك اختي.. وينو على حبيبة خالتها حالة عويناتها.. عطيهالي\n\nرنيم: هههه هاكي الالة مي عنداك تجي تعطيهالي فاش تحمقك\n\nتسنيم: غيير سيري..... سلمات عليهم كاملين وجلسات.. اما تسنيم ومريم حماقو غير مع البنت\n\nمريم: عطيهالي شوية متكونيش مسمومة\n\nتسنيم: انا ياله شديتها سيري بعدي مني\n\nشادي: نتي عطي للبنت تشدها شوية\n\nتسنيم: (عوجات فمها) بابااا هدر معاه.. شوف كيفاش جا من جهة مراتو\n\nعادل: ههههه نوضي ابنتي عاوني ماماك\n\nتسنيم: يااااك... عطات جاسمين لرنيم ومشات\n\nرنيم: هههههه اجي خوديها راه تسنيم مسمووومة\n\nمريم: (بفرحة) واخة..... شداتها.. بسم الله.. مااا شاء الله فنييونة.. \nباستليها يديها.. الله على ريحة....... شادي بقا كيشوف فيها ويضحك اما هي \nنسات راسها وبدات كتلعب معاها........ بعد مدة خداتها رنيم حطاتها فالبيت \nتنعس ورجعات لعندهم تعشاو مجموعين وكلها مشا لبلاصتو... مع الدار لي كارية \nرنيم كبيرة شوية ولحد الان هي لي كتخلص الكرا ديالها.... دخلات مريم وشادي \nلبيتهم.. تحشاو فبلاصتهم وقربات مريم لعندو عنقاتو ونعسات فوق صدرو كيف كل \nليلة\n\nشادي: (كيدوز يديه على شعرها) شفت جاسمين حمقاتك\n\nمريم: بزااف انا اصلا كيحمقوني الوليدات الصغار\n\nشادي: هي قوليلي غنولدو بزااف\n\nمريم: (تزنكات) الصمت\n\nشادي: ههههههه مالك سكتي\n\nمريم: بونوي... عطاتو بالظهر ونعسات\n\nشادي: (عنقها من اللور) بونوي....... يوم جديد كل واحد فيهم كيجمع حوايجو..\n اسلام خدا جاسمين ركبها على صدرو وخرجو..... لحظات كانو كلهم فالمطار دازو\n من الاجراءات المعتادة وركبو الطيارة\n\nعادل: (بابتسامة) بقالي داك الجن يشد ديبلومو وغادي نرتاح\n\nهناء: ان شاء الله غادي يشدو.. شوف دبا راه مزوج وحسيت بيه تبدل وكبر فعقلو ماشاء الله\n\nعادل: اه لاحظتها وحتى مريم بنت مزيانة وان شاء الله نفرحو بيها حتى هي فاش تخرج\n\nهناء: ان شاء الله ياربي\n\nعادل: بقاتلي تسنيم لي غالبا ايبغي طارق يتزوجو فهاد العطلة... نتمنا يكون بحال اسلام ويعاملها مزيااان\n\nهناء: مادام ختو مزيانة ان شاء الله غيكون مزياان مع بنتنا\n\nعادل: ان شاء الله\n\n\nبداو فترتيبات السبوع... اسلام كيخرج مع شادي وعادل يتقداو داكشي لي خاصهم \nكل نهار حتى كملو.... هاد النهار جات النقاشة نقشات لرنيم واسلام حداها \nكيشوف فيديها.. كملاتليها وهزها اسلام طلعها للبيت.. حطليها بنتها فوق \nدرعانها وهو لي قادليها حتى بدات كترضع\n\nرنيم: جمعلي شعري\n\nاسلام: اوك... ناض اسلام دارليها شفنجة.. باسها فعنقها... اي لوف يو\n\nرنيم: اي لوف يو موور..... خدا البنت من عندها لي كانت نعسات وقاد لرنيم \nالبلاصة عاد خرج....... وصلات العشية وجاو عمامها واسرتهم... كانت رنيم \nحيدات الحنا من يديها ومتكية حدا بنتها.. حتى دخلات عندها تسنيم\n\nتسنيم: ختي هاهوما غادي يطلعو عندك العائلة\n\nرنيم: (جلسات) وااخة... لحظات دخلات العائلة لعندها سلمو عليها وباركوليها\n\nسعاد: على سلامتك\n\nرنيم: الله يسلمك اخالتي... دقائق وهو يدخل اسلام... سلمو عليه وخرجو......\n نمشيو عند شادي لي كان جالس فالجردة وهاز تيليفونو كيدور فيه حتى وقفات \nعليه بنت عمو دعاء\n\nدعاء: شادي سافا\n\nشادي: اهلاا سافا حمد الله ونتي\n\nدعاء: (جلسات حداه) بيخير هاد الساعة.. كيغادي مع القراية والغربة\n\nشادي: مزيان الحمد لله.. مع خوتي مكنحسش بالغربة\n\nدعاء: وي بالصح حنا بعدا توحشناكم\n\nشادي: (حك راسو) حتى حنا... ساد الصمت لدقائق.. اوا نخليك دبا\n\nدعاء: فين غادي\n\nشادي: غادي ندخل.. الشمس ضراتني فراسي\n\nدعاء: اوك حتى انا غندخل...... مريم كانت خارجة من الكوزينة حتى شافتهم \nداخلين ودعاء مبتاسمة وباينة فيها فرحانة... خنزرات والعافية شعلات فيها\n\nمريم: شااادي\n\nشادي: وي\n\nمريم: اجي عااوني راه عييت\n\nشادي: (حبس الضحكة) وااخة\n\nدعاء: (باستغراب) شكون هادي\n\nشادي: مريم مراتي\n\nدعاء: هااا.... خلاها شادي مصدومة ومشا عند مريم\n\nمريم: (من تحت سنانها) زيد قدامي\n\nشادي: مالك\n\nمريم: واش غادي تزيد ولا نديرلك الشوهة هنا\n\nشادي: ههههه زيدي زيدي.... طلعو لبيتهم تحت نظرات دعاء لي مزال مصدومة\n\nمريم: شكون هاديك لي جالس كتهدر معاها وضحك\n\nشادي: بنت عمي وصافي\n\nمريم: ممم بنت عمك ومزيان اسيدي.. الله يسهل عليكم.... جات تخرج وهو يشدها\n\nشادي: اجي لهنا الموصيبة.. ماالك غيرانة.. انا كنبغييك ومغادي نبغي شي حد من غيرك\n\nمريم: (بدلع) ممم ضحك عليا بهاد جوج كلمات\n\nشادي: (جرها حشاها فيه) وانا نقدر نضحك عليك... اري بوسة\n\nمريم: (ضرباتو لصدرو) حشم الباسل\n\nشادي: الى معطتينيش بوسة انمشي نقولها لبابا\n\nمريم: (بعدات عليه) يااله الى كنتي رجل سير قولهالو\n\nشادي: واخاااا.... خرج وهي تابعاه كضحك حتى بانليها عمها... بابااااا... غير سمعاتو كيعيط وهي تجمع الضحكة\n\nمريم: (بشوية) شادي لا عفاك مديرهاش\n\nعادل: شنو بغيتي\n\nشادي: هدر مع مريم\n\nعادل: مالها\n\nشادي: مبغاتش تبوسني.... غير سمعات اش قال وهي تشدها بجرية لبيتها\n\nعادل: (ضربو لراسو) واش حماقيتي... اش هاد قلة الادب\n\nشادي: غير ضحكت معاك ابابا مال يديك سابقاك... شاف فيه حتى عيا ومشا... مال هاد الناس معقدين\n\n\nطلع شادي لبيتو لقا مريم كدور وشادة راسها غير شافتو وهي طير عليه\n\nمريم: (شنقات عليه) يااك اولد الحرام\n\nشادي: شفتي رجل ولا ماشي رااااجل\n\nمريم: (جلسات فوق الناموسية) واش تسطيتي شوهتيني مع عمي... اناااري كيفاش غنشوف فيه\n\nشادي: اوا نتي كون عطتيني بوسة كون موقعش هادشي\n\nمريم: الله ياربي بيمن تزوجت\n\nشادي: (جلس حداها) باحسن واحد ماشاء الله... الله يخليني ليك\n\nمريم: لا حول ولا قوة الا بالله.. غادي تسطيني يا هاد الرجل\n\nشادي: ههههه.. عنقها... كيعجبني نفقصك\n\nمريم: ممم طرطقلي المرارة وتهنا\n\nشادي: ههههه لا لا انا نبغي مراتي تبقا بمرارتها الله يخليك... هزات راسها \nشافت فيه ياله غادي تبدا فالمعيار وهو يصدمها ببوسة خلاها ترخات بين يديه \nبلا هواها\n\nشادي: (باس راسها وهي بقات مغمضة عينيها) اودي يااودي.. بوسة خلاتك مرخية بين يدي ههههه\n\nمريم: (مرضاتش) جمع راسك شوية.... خرجات وخلاتو كيضحك عليها... طلات على رنيم لقاتها جالسة مع بنات عمها بغات تخرج ووقفاتها رنيم\n\nرنيم: مريم اجي اختي جلسي معانا\n\nمريم: وااخة.... تحشات حدا رنيم وسكتات\n\nفاطمة: شكون هادي\n\nرنيم: اخت طارق خطيب تسنيم ومراة شادي\n\nفاطمة: (بصدمة) كيفاااش مراتو.. فوقاش تزوجو\n\nرنيم: قربو يكملو عام تبارك الله\n\nصفاء: نتوما مالكم كتزوجو بلا ماتعلمو حد.. فاللول نتي ودبا خوك\n\nرنيم: عادي غير حيت تزوجو فكندا وهاهوما جاو وقالوها\n\nفاطمة: (طلعات وهبطات فمريم) مزالين صغار.. ياكما دارو شي فضيحة\n\nرنيم: واش اي واحد بغا يتزوج خاصو يكون داير فضيحة ولا شنو... كانو كيبغيو بعضياتهم وشافو احسن حل انهم يتزوجو\n\nدعاء: (شافت فمريم لي كانت حادرة راسها) شحال عندك من عام\n\nمريم: 21عام\n\nدعاء: ممم صغيرة عليه غير بعام مزياان\n\nمريم: احم نخليكم دبا..... خرجات مريم من البيت بالزربة... دخلات لبيتها لقات شادي متكي\n\nشادي: (دار لعندها) ماالك\n\nمريم: والو\n\nشادي: (ناض لعندها) شوفي فيا.. مااالك ياكما قاليك شي حد شي حاجة\n\nمريم: لا مكاين والو\n\nشادي: هضرييي قبل مانتعصب\n\nمريم: بنات عمك\n\nشادي: اش دارو\n\nمريم: بداو كيهدرو وقالو انا وياك درنا شي فضيحة داكشي علاش تزوجنا بكري... انا خايفة يعروفني مغتاصبة غادي يقتلوني غير بالهدرة\n\nشادي: ششش اش كتخربقي.. حتى منكونش هنا.. زيدي معايا\n\nمريم: فيين\n\nشادي: (خنزر) منعاودش هدرتي.. خرجات وتبعها شدها من يديها.... دخل لبيت رنيم ودار كلشي كيشوف فيه\n\nشادي: سمعوني نتوما ااااخر مرة نلقاكم كتهدرو مع مرتي ولا جايين جهتها... وديك الهدرة لي باغيين تقولو كولوها\n\nفاطمة: احتارمنا راه حنا كبر منك.. ومالها هي جات كتجري لعندك تشكي.. هاهي ختك ماقلنا ليها والو\n\nرنيم: صافي براكة.. شادي حبيبي دي مراتك معاك ومتقلقش.. ونتوما حشمو شوية ديك الهدرة راه مكاتقالش\n\n\nكانت رنيم جالسة بوحدها مع بنتها حتى تحل الباب\n\n...: انا جييييت\n\nرنيم: (بفرحة) اكراااام.... تعانقو... توحشتك بزااااف\n\nاكرام: حتى انا الموصيبة توحشتكك... على سلامتك\n\nرنيم: الله يسلمك اختي... فيناهما البنيات\n\nاكرام: راهم لتحت مع سفيان... فيناهيا الخوينزة ديال خالتها\n\nرنيم: (هزاتها ومداتهاليها) هانتي الالة\n\nاكرام: وينو ماشاااء الله شحال زوينة.. ياكما كتفيقك فالليل\n\nرنيم: لا بالعكس.. الحمد لله غير كنرضعها فالليل ونحطها تنعس مكتفيق حتى للصباح\n\nاكرام: الحمد لله بنتك مهدنة ماشي بحال الجنيات دياولي\n\nسفيان: بزاف عليك نتي هي جنية.. بنياتي ماشاء الله عليهم مهدناات\n\nاكرام: اوا حيت مكتفيقش معاهم فالليل\n\nرنيم: ههههه امالكم تهدنو تهدنو.. ونتا اجي سلم عليا ياكما بايتة معاك\n\nسفيان: هههه... تسالمو.. مبروك عليك اللقب الجديد *ماما*\n\nرنيم: الله يبارك فيك.. عطيني البنيات راني توحشتهم\n\nسفيان: هاكي مي عنداك تندمي\n\nاكرام: اذن كتعتارف بلي راهم جنيات\n\nرنيم: هههههه بااز حسن عوان هاد البنيات... ابتهاج وابتهال عندهم دبا \nعامين.. خداتهم باستهم وحطاتهم حداها كضحك معاها حتى بداو كينتفو فيها.. \nاكرام وسفيان ماتو بالضحك\n\nرنيم: ايي شعري مشا يا هاد البنات.. فكها سفيان منهم وهو كيموت بالضحك\n\nابتهاج: بابا\n\nسفيان: نعام اروح بابا\n\nابتهال: (شافت اكرام هازة البنت) هئ هئ مامااا\n\nاكرام: شدي اختي بنتك قبل ماتريشنا هاد السيدة\n\nرنيم: هههه اري بنتي الحبيبة... خداتها فحضنها وجلسو مجمعين\n\nسفيان: قوليلنا مبروك\n\nرنيم: مبرووك مي علاش\n\nاكرام: (خنزرات فيه) ياله قوليها اش درتي\n\nسفيان: هههههه اكرام حاملة\n\nرنيم: اووووه مبرووووك عليكم.. ماالكي نتي\n\nاكرام: (عوجات فمها) سوليه كيفاش حملت\n\nرنيم: (حشمات) اويلي ا اكرام واش تسطيتي\n\nاكرام: نتي فين مشا عقلك... راه غفلني ولد الحرام وبلاصة مانشرب دوا ديال منع الحمل كنت كنشرب دوا ديال الشهية\n\nسفيان: وااهيا اختي لي مبغاتش تزيد\n\nرنيم: هههههههه نااري نتوما علااام بوحدكم\n\nاكرام: ضحكي نتي لي جات معاك\n\nرنيم: ههههه صاافي احبيبة ماتقلقيش راسك\n\nاكرام: مكفاوهش هاد الجنيات لي مدوخينا نزيدو عوتاني\n\nسفيان: انا قااد بوليداتي الالة\n\nاكرام: هااحنا غنشوفو.. وفاش نبغي نولد سخف عوتاني\n\nرنيم: هههههههههه\n\nسفيان: وقعات مرة بقلة النعاس وصافي\n\nاكرام: ممم تيقتك... بقاو هكا مناكرين ورنيم سخفات بالضحك حتى دخل اسلام.. \nسلم عليهم ورحب بيهم عاد جلسو كيتعاودو مدة طويلة.. حتى وصل العشا ونزلو \nبقات غير رنيم مع بنتها... مريم طلعاتليها العشا وتعشات معاها متفادية \nالاحتكاك مع عائلة شادي\n\nرنيم: مزال مقلقة\n\nمريم: لا اختي\n\nرنيم: هما هكا دايرين حتى انا مكيخليوليش.. مي متقلقي ومتخافي من والو مادام شادي معاك\n\nمريم: واخة اختي\n\n\nيوم جديد الناس بداو كيجيو باش يحضرو للسبوع وكانو اول الواصلين.. والدين \nاسلام وختو وراجلها.... والديه لحد الان مشافوش حفيدتهم حيت كانو ديك \nالساعة مسافرين برا دكندا\n\nسيلين: اووه فنييونة.. حسن من التصاور... شدات يديها.. جاسمين انا جداك.. هاهي حلات العوينات القطيوطة\n\nسيباستيان: عطيهالي شوية.. خداها.. صغيورة بزاف ههه... مبروك عليكم\n\nاسلام/رنيم: شكرااا....... لبسات رنيم قفطانها واسلام جلابة كان جابهالو شادي\n\nاسلام: هادشي فشكل عندكم مي زويين\n\nرنيم: هدا هو اللباس التقليدي المغربي\n\nاسلام: ممم اووك.. وانا علاش مداروليش هاد الحنا\n\nرنيم: هههههههه اناري لا.. راه غير ديال العيالات بوحدهوم\n\nاسلام: ااه اوك.. وصافي مضحكيش راه مكنتش عارف\n\nرنيم: (حبسات الضحكة) واخة واخة.... هزو بنتهم ونزلو.. بدا السبوع والناس \nكيجيو يباركولهوم.. اسلام تلف ومعرفش باش يجاوبهم.... داز النهار طويل حتى \nلليل عاد تفرقو الناس... طلعات رنيم عياانة حطات بنتها وبدلات حوايجها وهي \nطيح نعسات......\n\nدعاء: (بابتسامة) بونوي شادي\n\nشادي: بونوي..... طلع لبيتو وتبعاتو مريم لي شافت نظراتها ليه..... حيدات \nقفطانها قدامو ودخلات دوشات بالزربة وخرجات ملوية الفوطة عليها.... شادي \nكان جالس حتى خرجات بالصدمة وقف.. كان اول مرة يشوفها هكا\n\nشادي: (حك راسو) ا..نا داخل.. احم.. للدوش..... حدر راسو ودخل.. دوش ولبس \nشورطو عاد خرج.... لقا مريم لابسة بيجامة عبارة عن تيشورت مع شورط قصير \nبزااف.. تنهد ومشا تحشا فبلاصتو... ناضت مريم تكات على صدرو\n\nمريم: غادي تنعس دبا\n\nشادي: (مغمض عينيه) اه\n\nمريم: انا مافياش النعاس بقا معايا شوية\n\nشادي: (حل عينيه) اش غنديرو\n\nمريم: (طلعات راسها شافت فيه) ممم ن... قاطعها بقبلة لي من خلالها تحولات \nلقبل عديدة... كان تجاوب من طرف الاثنين.. هاد الليلة غادي تبقا عالقة \nفأدهانهم بحيث قامو بعلاقة كاملة وتوحدو أجسامهم..........\n\nشادي: (عنقها) ششش متبكيش عفاك\n\nمريم: سمحلي كنت كنتمنا نكون ع....\n\nشادي: (قاطعها) منبغيش نسمع هاد الهدرة مرة اخرى منك.. ياله مسحي دموعك\n\nمريم: (عنقاتو) كنبغييك\n\nشادي: كنحمااق عليك.. ياله نعسي دبا باش ترتاحي\n\nمريم: وااخة... بونوي\n\nشادي: بونوي مي لبسي حوايجك بعدا\n\nمريم: (تزنكات) واخة.. دور وجهك باش نلبس\n\nشادي: هههههه واخة... عطاها بالظهر ولبس شورطو حتى هو وهي رجعات بيجامتها \nعاد نعسو........ يوم جديد فاق شادي لقا مريم مزال ناعسة.. دخل دوش.. لبس \nحوايجو وهو ينزل... لقا الدار نقية كتشعل حيت كانو جابو عيالات لي سهرو \nمعاها حتى جمعو كلشي... بانتلو طبلة دالفطور محطوطة انضم ليهم\n\nفاطمة: فين مراتك\n\nشادي: مزالة ناعسة بغيتيها فشي حاجة\n\nمليكة: اويلي نتا فايق وهي مزالة ناعسة\n\nهناء: علاش شنو فيها\n\nفاطمة: ودبا نتي اخالتي بغيتي ولدك ينوض وهي تبقا ناعسة ماتوجدلو فطور ماتوجدلو حوايجو\n\nشادي: مالي صغير.. بقاليك تقولي توجدلي الرضاعة... حنا هكا متافقين وعاجبنا الحال وكلها كيدير لي عجبو\n\n\nطلع شادي لبيتو لقا مريم عاد خارجة من الدوش\n\nشادي: مالك كتمشاي بشوية.. حدرات راسها.. قصحتك ياك\n\nمريم: احم شوية وصافي\n\nشادي: (هزليها راسها) سمحيلي احياتي... هزها.. ياله اجي جلسي وارتاحي\n\nمريم: صبر نلبس حوايجي\n\nشادي: انا غنلبسك غير ارتاحي\n\nمريم: (حشمات) لا لا انا غنلبس بوحدي\n\nشادي: انا رجلك الحمقة ماعندك مناش تحشمي.... ناض هز بيجامة ودوبياس.. لبسليها حوايجها وقادليها البلاصة\n\nشادي: ارتاحي انا نهبط نجيبليك الفطور\n\nمريم: لا غير خليني نزل حشومة\n\nشادي: بغيتي تبقاي تمشاي قدام الناس هكا؟\n\nمريم: احم صافي انا غنجلس هنا\n\nشادي: (باسها ففمها) شوية ونجي عندك..... نزل شادي للكوزينة كانت ماماه مع \nتسنيم كيوجدو الغذا وعيالات وبنات العم جالسين مجمعين تما... غير دخل تبعوه\n بالعينين\n\nهناء: الى فاقت مريم اولدي قوليها تنزل تفطر\n\nشادي: راها مريضة غادي نطلعليها الفطور\n\nهناء: وااخة اولدي.. انا نكمل شغلي ونطلع نطل عليها\n\nشادي: واخة.... جبد طوسط حطو كيتحمر.. حل الثلاجة خدا الفريز والليمون.. \nقطعهم وحطهم فزلافة ودردر عليهم سنيدة.. حط كاس كبير ديال الحليب.. جبد \nالطوسط دهنو بالشكلاط.. جمع داكشي فالبلاطو\n\nفاطمة: عشنا وشفنا الرجل كيوجد الفطور للمراة\n\nشادي: (شاف فيها) هههه بانليا رجلك حاكر عليك وسحابليك كلشي بحالو.... هز \nالبلاطو وخرج خلاها كتاكل فجنابها من الغيرة..... دخل للبيت لقاها كتنشف \nشعرها بالفوطة... شافتو وابتاسمات\n\nشادي: (حطليها البلاطو فوق رجليها) ياله فطري\n\nمريم: اوووه شكراااا بزااف احياتي\n\nشادي: الله يخليك ليا... انا غادي نخرج دبا... متنزليش كولي وحطي البلاطو حداك... ها التيليفون عندك كانت شي حاجة عيطيلي\n\nمريم: واخة... باسها فحنكها ومشا... كلات حتى شبعات وحطات البلاطو فوق الكوافوز.... تحل الباب ودخلات هناء وتسنيم\n\nهناء: بنتي ماالك باش مريضة\n\nمريم: (توترات) ا.. احم انا...\n\nهناء: واش جاتك ليغيكل\n\nمريم: اه\n\nهناء: (ابتاسمات) ماعندك مناش تحشمي.. ارتاحي ابنتي واش نوجدليك شي حاجة سخونة تشربيها\n\nمريم: لا اخالتي غير نتكا شوية وغادي يمشي الوجع\n\nهناء: واخة ياله ارتاحي\n\nتسنيم: الله يشافيك اختي\n\nمريم: اميين... خرجو وخلاوها كترتاح.. دازو عند رنيم لقاوها كتنعس بنتها\n\nرنيم: حلفات ماتنعس اماما\n\nهناء: بلاتي نضلمليك البيت راه ماتنعسش هكا فالضو\n\nرنيم: واخة... مشات دارت الريدو للشراجم\n\nتسنيم: فين اسلام\n\nرنيم: خرج مع شادي مشاو يوصلو عائلتو ويجيبو طارق من المطار\n\nتسنيم: (بفرحة) طارق جاااي؟\n\nرنيم: هههه اه علاش مخباركش\n\nتسنيم: لا مقالهاليش وانا كنقول مال تيليفونو طافي هاد الصباح\n\nرنيم: ههههه يمكن بغا يديرهاليك مفاجأة وانا حرقتها\n\nتسنيم: مزيااان منين قلتيهالي انا غادية نوجد راسي\n\nرنيم: هههههه سييري الالة.. ماماتي خليناك بوحدك.. غير تنعس جاسمين ونجي نعاونك\n\nهناء: لا ابنتي.. العيالات ممشاو حتى نقاو الدار وباباك جايبلي من المحل \nديالو مكينة ديال غسيل الماعن.. انا دبا غير كنطيب.. والغذا دبا كيطيب يعني\n مابقا عندي شغل\n\nرنيم: كون غير شفتي شي وحدة تجلس معاك وتعاونك\n\nهناء: لا كتجيني فشكل.. دايرة مع مراة كتجي كل احد كتسيق الدار كاملة وتمشي بحالها... وانا قاادة بكوزينتي\n\nرنيم: واخة اماما لي ريحك ديريه\n\nهناء: ياله نخليك تنعسي بنتك.... خرجات ورنيم رجعات كتراري بجاسمين حتى نعسات\n\n\nتسنيم خرجات من الدوش نشفات جسمها ولبسات حوايجها.. جلسات قدام المراية \nوبدات كتنشف فشعرها... قداتو وهي طلقو.. دهنات كريم لوجهها ودارت ايلاينر \nرقيق وهي تخرج.. دخلات عند رنيم لقاتها شادة البيسي\n\nتسنيم: (بشوية) كيجيت\n\nرنيم: هههه غزالة تبارك الله مي علاش كتقادي راسك راه فايت شايفك بشعكاكتك ومزال معاك لحد الان\n\nتسنيم: (هبطات كتافها باحباط) علاش كطيحيلي المعنويات\n\nرنيم: هههه غير كنضحك معاك جيتي فنة غير سيري فحالك\n\nتسنيم: اش كديري فداك البيسي\n\nرنيم: والو... ياله سكتي ولا سيري راه عاد نعسات جاسمين\n\nتسنيم: واخة انا غادة........ وصلو الدراري بثلاثة كانت تسنيم كطل من \nالبالكون ديال بيتها غير شافتهم وهي تنزل كتجري.. حلات الباب ومشات كتجري \nعنقات طارق\n\nتسنيم: توحشتك\n\nطارق: انا كثر... جا اسلام وشادي فرقوهم\n\nشادي: اوا حشمو شوية\n\nاسلام: زيدو قدامي\n\nطارق: والله حتى حرام عليكم الدراري.... دخلو مناكرين... تجمعو كاملين فالصالون\n\nطارق: فين مريم\n\nشادي: راها فالبيت متكية\n\nطارق: قولولها تنزل\n\nدعاء: ختك كتفشش شوية راها مريضة\n\nطارق: (شاف فشادي) مالها\n\nشادي: (خنزر فدعاء) احم ياله نطلعو لعندها... طلعو.. غير هاد الصباح فاقت عيانة شوية وصافي متخلعش\n\nطارق: اوك.... دخلو لقاوها ناعسة قرب طارق لعندها.. مريم ختي فيقي\n\nمريم: ممم\n\nطارق: (دوز يدو على شعرها) فيقي النعاسة\n\nمريم: (حلات عينيها) طارق... جلسات وعنقاتو.. توحشتك اخويا\n\nطارق: حتى انا احبيبتي.. قالولي مريضة مالك شنو ضارك\n\nمريم: (شافت فشادي) لا والو غير راسي ضرني شوية وصافي مي دبا مزيان\n\nشادي: انا نازل حتى تجي اطارق\n\nطارق: واخة.... حبيبتي مالك باش مريضة ومتقوليليش ضرك راسك\n\nمريم: (حدرات راسها) والو غير المرض ديال البنات\n\nطارق: (عنقها بجنب) واخة احبيبة.. كيبقيتي دبا\n\nمريم: مزيان حمد الله\n\nطارق: مرتاحة مع شادي\n\nمريم: بزاااف اخويا.. كيعاملني بحال الاميرة\n\nطارق: الحمد لله هادشي لي باغي حتى انا\n\nمريم: (تكات على صدرو) خيرك نتا وشادي معمري نساه... وقفتكم معايا من بعد ماتخلاو عليا بابا وماما هئ هئ\n\nطارق: ششش صافي نساي احبيبة\n\nمريم: ميمكنش نسا اطارق... عرفتي شناهيا والديك يلوحوك وبين ليلة ونهار \nتلقا راسك فبلاد غريبة بوحدك.. كنت كنخاف من الخروج اطارق... بعد المرات \nكنبقا بالجوع يومين حيت خايفة نخرج\n\nطارق: لحد الان مفهمتش علاش معيطيليش\n\nمريم: والديا ولاحوني مبقيت ديك الساعة كنتيق فحتى واحد\n\nطارق: (باس راسها) صافي نساي احبيبة... هانتي دبا عندك شادي كيبغيك وانا.. براااكة عليك\n\nمريم: اه الحمد لله.. الله يخليكم لياا\n\nشادي: (خنزر) اش كديري هنا\n\nدعاء: (قفزات) لا والو\n\nشادي: كتسنطي على مراتي وكتقولي والو\n\nدعاء: لا انا طلعت نقوليها تنزل تغذا\n\nشادي: (بعصبية) غبري من قدامي\n\n\nفاطمة: سمعتي شي حاجة\n\nدعاء: وتقوولي.. الباب مكيسمعش وزيدي عليها شادي حصلني\n\nفاطمة: اويلي على الزغبية\n\nدعاء: واييه.. بحزن.. غوت عليا\n\nفاطمة: علاه بغيتيه يعنقك ههههه\n\nدعاء: كضحكي مي انا لي حمارة حيت سمعت هضرتك\n\nفاطمة: دبا نتي باغة تزوجيه اوا خاصك ديري داكشي لي كنقوليك وتحاولي تلقاي \nشي حاجة عليها.. انا متأكدة بلي سحراتلو.. اوو الولد كيوجدليها الفطور وغير\n نهدرو عليها كيقندش\n\nشادي: طارق هبط تغذا\n\nطارق: واخة غادي تنزلي حتى نتي ياك\n\nشادي: وي شوية ونزلو بجوج\n\nطارق: واخة.... خرج طارق وهو يتلاقا تسنيم خارجة من بيتها... دفعها دخلها وسد الباب\n\nطارق: (جرها من خصرها) توحشتك الخايبة\n\nتسنيم: انا كثر\n\nطارق: (باسها فحنكها) اليوم غادي نهدر مع باباك باش نتافقو على العرس.. غالبا نديروه من هنا 2سيمانات الى قبل\n\nتسنيم: انااري على 2سيمانات كيفاش بغيتيني نوجد راسي\n\nطارق: ماشي سوقي.. المهم فأقرب وقت نتزوجو\n\nتسنيم: ممممم اووك\n\nطارق: (باس يديها) كنبغيك.. ياله زيدي نزلو\n\nشادي: (دوز يديه على وجهها) مالك\n\nمريم: والو\n\nشادي: كتخبعي على حبيبك\n\nمريم: هئ هئ\n\nشادي: لا لا متبكيش.. عنقها.. مال حبيبتي شنو لي قلقها\n\nمريم: غير هدرنا على والدينا وصافي\n\nشادي: (تنهد) صافي احبيبة متقلقيش راسك ياله نوضي غسلي وجهك.. والوقت غيداوي كلشي ان شاء الله\n\nمريم: لا هادشي غيبقا محفور فقلبي مغاديش نسا معاملتهم ليا فاصعب الظروف\n\nشادي: صافي وااخة ياله نوضي... هزها دخلها للدوش غسلات وجهها وهو يوقفها... تقدري تمشاي\n\nمريم: كنظن اه.... تمشات حسن من اللول\n\nشادي: كنظن مزيان\n\nمريم: وي\n\nشادي: اوا زيدي نهبطو... شابكو يديهم ونزلو\n\nاسلام: (باس راس رنيم) كيبقيتي\n\nرنيم: مزيان حمد لله ونتا\n\nاسلام: بيخير.. جاسمين ناعسة\n\nرنيم: اه\n\nاسلام: اوا زيدي نزلو نتغذاو لتحت\n\nرنيم: ونخليوها بوحدها\n\nاسلام: شوية ونطلعو غير نتغذاو\n\nرنيم: واخة... نزلو من بعد ماسدات الباب عليها\n\nفاطمة: (نغزات دعاء) شوفيلك كيفاش شادليها يديها\n\nدعاء: شفت الالة شفت.... تجمعو كاملين على الطبلة وشادي كل مرة يمد شي حاجة\n لمريم تاكلها.. والاخرين متبعين ليهم العين وكيتغامزو عليهم\n\nمريم: (بهمس) براكة راه كلشي كيشوف\n\nشادي: لي بغا يشوف يشوف.. ياله كولي\n\n\nطارق: نقدرو نهدرو اعمي\n\nعادل: وي ياله نخرجو للجردة.. مشاو للجردة وجلسو تما\n\nطارق: احم عمي بغيت نهدر معاك على حساب العرس\n\nعادل: اينا عرس\n\nطارق: عرسي انا وتسنيم بعد اذنك.. نقدرو نديروه مع العقد من هنا 2سيمانات؟\n\nعادل: 2سيمانات قريب بزااف وحنا مموجدين واالو.. من الاحسن خليه من هنا شهر\n\nطارق: (باحباط) لي بغيتي اعمي\n\nعادل: ومن هنا 2سيمانات نمشيو نديرو العقد.. اش بانليك\n\nطارق: (بفرحة) صاافي مزيااان.. تناقشو على بعض الامور المتعلقة بالعرس عاد \nتفارقو... دخل طارق بانتلو تسنيم جالسة فالصالون غمزها وهي تنوض تبعاتو\n\nفاطمة: شوفييلك هادي ثاني بوحدها\n\nدعاء: افف كلهم مدبرين على التيتيز\n\nتسنيم: شنو درتو\n\nطارق؛ من هنا شهر العرس ومن هنا 2سيمانات نكتبو العقد\n\nتسنيم: ممم يعني من هنا اسبوعين غادي نولي مراتك\n\nطارق: بالضبط\n\nتسنيم: (عنقاتو) انا متحمسة بزاااف\n\nطارق: كثثر منك.. ياله احبيبة نخليك دبا بيناتنا التليفون.. وعفاك ردي بالك مع مريم\n\nتسنيم: واخة احياتي كون هاااني.. توادعو ودخلات\n\nشادي: (وقف) ماما انا خارج وطريق السلامة ليكم\n\nفاطمة: كتجري علينا ولا جابلي الله؟\n\nشادي: لا مي قلت غتمشيو اليوم حيت السبوع سالا... مشا وخلاها كتخنزر فيه\n\nمريم: ويلي حشومة داكشي لي قلتي بحال الى كتجري عليهم\n\nشادي: وراه كنجري عليهم.. فاش طلعت لعندك لقيت دعاء كتسنط عليك نتي وطارق\n\nمريم: (دارت يديها على فمها) اويلي غادي تكون سمعات اش قلت؟ نااري غادي تشوهني\n\nشادي: هههه البيبان مكيسمعوش غير الى كنتي كتهدري بالغوات.. وانا عاارف صوتك كيفاش داير الى محطيتش ودني على فمك مغاديش نسمعك\n\nمريم: (ضحكها) لوااه متزيدش فيه... مي اش بغات مني واش درتليها شي حاجة\n\nشادي: (عنقها) كتغير منك وصافي.. ياله زيدي لبسي حوايجك نخرجو هاد العشية نبدلو الجو\n\nمريم: واخة احياتي.... دخلو بدلو حوايجهم وخرجو.. ركبو بجوج الطموبيل \nوتحركو.... طلقو الموسيقى ومشاو محيحين فالطريق.. تساراو الرباط كامل ودازو\n لميكَامول تقداليها حويجات \n\nمريم: (دلات شفايفها) تشهيت طاكوس\n\nشادي: هههه زيدي قدامي.... مشاو جلسو فريسطو تما خداو طاكوس وجلسو كياكلو ويهدرو.. مد يديه مسحليها فمها بكلينيكس\n\nشادي: غير بشوية عليك ونتي وسختي وجهك كولو\n\nمريم: خليني ناكل فخاطري\n\nشادي: هانا الالة خليتك.... كملو ماكلتهم خلص شادي وخرجو... فين نمشيو دبا\n\nمريم: معرفتش لي بغيتي\n\nشادي: اوك ياله.... ركبو الطموبيل وتحركو.. كانو واقفين فواحد السطوب مريم \nكانت كتغني مع الاغنية وتضحك حتى دورات وجهها وهي تجمع الضحكة\n\n\nمريم: (شافت فشادي) زيد سربي\n\nشادي: صبري يشعل الضو الاخضر ماالك\n\nمريم: هئ هئ سربي\n\nشادي: مريم اش وقع\n\nمريم: ماما فالطموبيل لي حدانا\n\nشادي: (طل وهي تبانلو كتشوف فيهم) تهدني ماتخافي من والو انا حداك\n\nمريم: انا مبغيتش نشوف فيها هئ هئ\n\nشادي: واخة... تشعل الضو الاخضر وهو يكسيري... صافي احبيبة براكة من البكا\n\nمريم: هي مزال تابعانا هئ هئ انا مبغيتش نهدر معاها\n\nشادي: مغاديش تهدري معاها غير تهناي وارتاحي..... دقائق وصلو للدار.. كانت \nطموبيل دماماها تابعاهم غير وقفو وهي توقف.... مريم نزلات كتجري دخلات \nللدار تلقاتليها دعاء\n\nدعاء: مالكي كتبكي ياكما قلقك شادي ههه\n\nمريم: (دفعاتها) بعدييي مني... طلعات نيشان لعند رنيم لقاتها كترضع بنتها واسلام شاد البيسي\n\nرنيم: (بخوف) مريم مالك\n\nمريم: ختي هئ هئ ماما هنا\n\nرنيم: (حطات بنتها) شش تهدني اجي جلسي وارتاحي متخافيش\n\nمريم: مابغيتش نهدر معاها\n\nرنيم: واخة مايكون غير خاطرك... انا نهبط لعندها... لبسات بينوارها ونزلات\n\nاسلام: (مدليها كاس دالما) هاكي\n\nمريم: شكرا\n\nام مريم: ممكن تعيط لمريم بغيت نهدر معاها\n\nشادي: فاش غادي تهدري معاها\n\nام مريم: و اش دخلك نتا\n\nشادي: انا راجلها\n\nام مريم: ومن بعد\n\nشادي: من بعد غادي تعطيني ظهرك وتخرجي من هنا قبل مانعيطليك للبوليس ووحدة \nفالمكانة ديالك كتخاف على سمعتها لدرجة تقتل ولادها وتنفيهم غير تبقا \nسمعتها نقية قدام الناس او لا\n\nام مريم: نتا واحد ممربيش\n\nشادي: (بابتسامة) عارف\n\nرنيم: شنو واقع هنا\n\nام مريم: بغيت بنتي جيبوهاالي ولا غادي نمشي لعند البوليس\n\nرنيم: سيري للبوليس وقوليلهم بنتي لي عندها 20عام تخليت عليها هادي عامين \nودبا تزوجات وبنات حياتها وبغيت نهدر معاها مي مخلانيش راجلها\n\nام مريم: حرام عليكم خليوني نهدر معاها\n\nرنيم: (تنهدات) مريم مابغاش تهدر معاك وكلما كتشوفك كتفكر داكشي لي درتي \nنتي وراجلك.. فاش غادي تكون مستاعدة نفسانيا هي غتجي تهدر معاك اوك.... \nعطاتهم بالظهر ومشات ركبات طموبيلتها... دخلات رنيم وشادي طلعو نيشان لعند \nمريم\n\nرنيم: صافي هاهيا مشات اختي غير ارتاحي\n\nمريم: شكرا\n\nشادي: ياله نوضي نمشيو لبيتنا.... جرها دخلها لبيتهم... ارتاحيتي دبا\n\nمريم: (عنقاتو) اه\n\nشادي: (دوز يديه على شعرها) كنبغيك\n\nمريم: انا كثر\n\nشادي: سعداااتي\n\nمريم: ههههه حمق\n\n\nاسلام: شنو وقع\n\nرنيم: (تنهدات) مفهمتش انا هاد الام كيفاش كتفكر.. رمات بنتها وهي فامس \nالحاجة ليها ودبا جاية بكل وقاحة بغات تهدر معاها.. ب اينا وجه غادي تهدر \nمعاها غير قولي.. الام راه هي احن شخص فالعالم على ولادو... الوحدة تقتل \nراسها وتقطع من لحمها على قبل ولادها.. والله مفهمت انا ديك السيدة\n\nاسلام: انا بقات فيا غير مريم.. هي مزالة صغيرة وكتواجه هاد المشاكل كاملين لي واحد كبير ميتحملهمش\n\nرنيم: ليها الله هادشي لي غنقول............. كانو مجموعين كاملين لتحت حتى دخلات دعاء.. كان حنكها كولو حمر\n\nعادل: دعاء ماالك\n\nدعاء: (نزلو دموعها) هئ هئ عمي انا كنت جالسة ومريم دخلات كتبكي فاش سولتها مالك ضرباتني وعايراتني\n\nمريم: (شهقات) اويلي فين ضربتك.. عمي والله ماضربتها\n\nدعاء: ضربتيني علاش كتكدبي..\n\nعادل: (قاطعها) دعااااء.. نتي جلستي هنا حيت قلتي بغيتي تبقاي هنا تفوجي \nشوية وانا هدرت مع والديك يخليوك.. مي ماشي باش ديريلي المشاكل هنا.. مريم \nبنتي وكنعرفها ماشي ديال هادشي\n\nدعاء: ياك اعمي هي عاد عرفتيها كدافع عليها وانا لي بنت خوك كتكدبني\n\nعادل: (وقف) صافي بلا داك التمثيل ديالك.. وداكشي لي فبالك مغاديش يوقع غير تهناي\n\nدعاء: ك..كيفاش... علاه شنو فبالي\n\nعادل: باغة تزوجي شادي راه مستحيل حيت هو مزوج وهادشي دخليه لعقلك نتي وديك بنت عمك فاطمة\n\nدعاء: (بتوتر) اش كتقول اعمي هاد الهدرة مكايناش غير كدبو عليك\n\nعادل: الى ودنيا رجعو كيكدبو هاديك هدرة اخرى.... مشا وخلاها مصدومة كتشوف... لقات كلشي كيشوف فيها حدرات راسها وطلعات للبيت\n\nمريم: (شافت فشادي) اش هادشي سمعت\n\nشادي: (دار رجل على رجل) المعجبات كثرو هاد الايام\n\nتسنيم: هههههههه الله يمسخك\n\nمريم: (قلبات وجهها) ممم مزيان الله يكثرهم\n\nهناء: متقلقيش ابنتي راه ولدي مكيعرفش يضحك\n\nشادي: (دوز يدو مور ظهرها) غير كنضكك معاك ونتي على سبة \nههههه..................... مرت اسبوعين بسرعة البرق واقفة تسنيم لابسة \nجلابة مع صباط طالون وطالقة شعرها\n\nتسنيم: اففف متوترة\n\nرنيم: (بابتسامة) منقدرش نصحك حيت انا هادشي داز عندي بالزربة... تزوجت فالكلينيك هههههه\n\nاسلام: (من موراها) وماالك معجبكش الحال ولا شنو\n\nرنيم: ههههه لا عجبني وبزااف كاع.... ياله زيدي قبل مانتعطلو على السيد راه من قبيلة وهو يصيفطلي ميساجات فينكم\n\nتسنيم: ونتي لي محيدالي التيليفون مخليتينش نهدر معاه\n\nرنيم: ههههه زيدي زيدي...... مشات تسنيم ووالديها ورنيم واسلام تلقاو بطارق\n وختو مريم وشادي...... دخلو للعدول عقدو قرانهم واصبحو زوج وزوجة\n\nطارق: مبروك علينا\n\nتسنيم: (حدرات راسها) الله يبارك فيك\n\n\nمرث ثلاث سنوات بحلوها ومرها.. وقعاات تغييرات كبييرة فحياة ابطالنا\n\nرنيم: اسلااام نوض راه غادي نتعطل على خدمتي\n\nاسلام: واخة غير لبسي لجاسمين انا بالزربة نوجد\n\nرنيم: اوك... دخلات لبيت بنتها لقاتها مزالة ناعسة وشعرها طايح على \nعينيها.. جاسمين حبيبتي فيقي... بقات مدة معاها حتى فاقت هزاتها دخلاتها \nللحمام غسلاتليها وجهها عاد رجعاتها لبيتها لبساتها حويجاتها\n\nجاسمين: ماما منامنام\n\nرنيم: واخة ابنتي هاحنا غنمشيو ناكلو.... دارتليها كرينات لشعرها وهزاتها \nكتبوس فيها.. وينو على الزيونات ديالي... دخلو للكوزينة لقات اسلام كيفطر\n\nاسلام: (باس يد جاسمين) صباح الخير الزويونة ديالي... حطاتها فالكرسي \nديالها وجلسات... فطرو مجموعين غير كملو وهو يهز اسلام جاسمين.. رنيم مشات \nهزات صاكها ونزلو بثلاثة.... قاد لجاسمين بلاصتها وسد الباب\n\nرنيم: ياله احياتي الله يعاونك انا غادة\n\nاسلام: (حدر باسها فحنكها) اي لوف يو\n\nرنيم: اي لوف يو موور... مشات رنيم ركبات طموبيلتها ومشات فاتجاه \nالجامعة... واسلام ركب طموبيلتو وكسيرا داز للحضانة حط بنتو عاد كمل طريقو \nللشركة.... خلال هاد ثلاث السنوات رنيم جلسات فالدار لمدة عام تقريبا من \nبعد دفعات انها تخدم كأستاذة جامعية.. وخدمات لمدة سنة كاستاذة مساعدة ودبا\n هادي عام باش ترسمات كأستاذة... بالنسبة لاسلام خلال هاد السنوات ركز \nفخدمتو وترقا هادي عامين فالشركة..ورغم المشاغل لي تزادو عليه.. حاول انه \nميفلتش لحظة وحدة مع اسرتو الصغيرة...... وصلات 4 دالعشية خرجات رنيم من \nالجامعة ركبات طموبيلتها ومشات فاتجاه الحضانة ديال بنتها.... خداتها ومشاو\n للدار..... لبسات بيجامتها هي وبنتها\n\nرنيم: اوا الخايبة كيداز نهارك\n\nجاسمين: وين (زوين)\n\nرنيم: نتي هي الزويينة... دخلات للكوزينة حطاتها فالكرسي ديالها ووجداتليها\n الماكلة.. وكلاتها وحطاتها فالارض كتلعب.. بدات رنيم فغسيل الماعن ديال \nالفطور حتى كملاتهم دارت ملقاتش بنتها... خرجات كتقلب عليها لقاتها فبيتها \nكتلعب بنونوسها.. ابتاسمات ورجعات تكمل شغلها..... تحل الباب ومشات رنيم \nكتجري عنقات اسلام\n\nاسلام: اوووه على تعنيقة.. سعداتي\n\nرنيم: توحشتك\n\nاسلام: انا كثرر منك..... قاطعاتهم المشاغبة وهي كدفع فرنيم\n\nجاسمين: باباااا\n\nاسلام: (هزها) الصغيورة ديالي توحشتكك\n\nجاسمين: (باستو فحنكها) باباا فريت\n\nرنيم: هانتا ضيعتييها دبااا\n\nاسلام: هههههه عرفتي شنو انا نبدل عليا هاد الحوايج ونخرجو نتعشاو هاد الليلة برا\n\nرنيم: وااخة... خدات جاسمين بنتها ودخلو لبسو حوايجهم.... نزلو بثلاثة ركبو\n فالطموبيل وتحركو فاتجاه ريسطو فيه مكان ديال الاطفال.... خداو طبلة وطلبو\n شنو بغاو... جاسمين بدات كتهز فالفريت وكتحشي ففمها\n\nرنيم: راه مخاصهاش تاكل الفريت بزااف\n\nاسلام: اوا معندنا منديرو\n\nرنيم: لا لا انا غادي نحيدولها... مدات يدها جات تجرو وهي تشدو جاسمين\n\nجاسمين: اععععع\n\n\nشادي: مريييم\n\nمريم: نعام\n\nشادي: وخرجي رااك تعطلتي.. واش غنباتو هنا\n\nمريم: (خارجة ملوية فالفوطة) هانا ماالنا على هاد الغوات كاامل\n\nشادي: (كيقرب) شكون هاد المسطي لي غوت\n\nمريم: (بدلع) نتا\n\nشادي: علاه لي عندو هاد الزين يبقالو الجهد لي يغوت\n\nمريم: ههههه\n\nشادي: (تنهد) سيري من قدامي لبسي قبل مانصدقو فشي حاجة اخرى.. ضربها لمؤخرتها.. ياله\n\nمريم: (عوجات فمها) هدااا متقيسنيش.... مشات مريم تلبس حوايجها وشادي دخل \nكيضحك للدوش... دوش وخرج لبس حوايجو لقا الفطور واجد... فطرو مجموعين وخرجو\n بجوج كيف العادة محيحيين فالطريق... وصلها للجامعة ومشا لخدمتو.. هادي عام\n باش تخرج شادي كمهندس وخدم فشركة اما مريم مازال كتكمل قرايتها.......... \nدوزو تقريبا نهارهم كامل وهما فالزنقة حتى دارت ديك ل5 وهو يدوز شادي على \nمريم ورجعو للدار.... كيفما مولفين لبسو بيجاماتهم ودخلو للكوزينة بجوج \nكيوجدو الماكلة.... خلال هاد الثلاث سنوات شادي ومريم انتاقلو لدار صغيرة \nعلى قدهم.. كان شادي كيخدم ويقرا فنفس الوقت... ومنع على مريم تخدم بغاها \nتديها غير فقرايتها.... تحمل المسؤولية وكان قدها... دار جهدو كاامل باش \nمريم ماتحتاجش لشي حاجة وحتى هي مكنتش كتعيق عليه ومشات على قد فلوسهم... \nطارق كان عرض عليهم المساعدة مي شادي رفض... كانو بعد المرات مكيلقاو باش \nيتحركو ولا يصرفو مي ماعمرهم مدو يديهم لشي حد... دارهم الصغيرة فرشوها \nشوية بشوية حتى كملوها.... ودبا من بعد ماتخرج شادي وخدم رجع كيشد صالير \nمزيان لي خلا الجانب المادي يتحسن شوية.... بالنسبة للانجاب قررو انهم \nيأجلوه حتى يكونو راسهم ويقدرو يستقبلوه فظروف أحسن..... كانو كيطيبو حتى \nقلبوها شطيح\n\nمريم: (حطات يديها على قلبها) افف عييت\n\nشادي: هههههه سيري تجلسي قبل ماتسخفيلي ونحصل فيك.....جلسات كتسترجع \nانفاسها وهي كتشوف فيه بحب وهو كيتحرك قدامها...... معمرها حسات بالندم على\n علاقتها بشادي بالعكس فرحانة وكتحمد الله حيت ربي جمعها بيه.... بالنسبة \nلعلاقتها بوالديها فبقات هي هي رغم محاولاتهم الكتيرة فالاتصال بيها او \nالالتقاء بها مي كلها باءت بالفشل... خبر واحد لي نقدرو نقولو فرحها نوعا \nما او من الاحسن نقولو خلاها تحس بالراحة هو موت المغتصب ديالها فالسجن \nهادي عامين.... منين سمعات الخبر وعلاقتها بشادي تحسنات اكثر وتشبتات بيه \nاكثر\n\n\nتسنيم: طاارق نووووض\n\nطارق: ممم\n\nتسنيم: نووض هئ هئ\n\nطارق: (حل عينيه) مالك\n\nتسنيم: تشهيت الخوخ\n\nطارق: تسنييم خليني نعس\n\nتسنيم: (ضرباتو بالمخدة) نعس.. الله يعطيك موصيبة.... ناضت وهي مفقوصة شادة\n فكرشها لي كبرات شوية.. جبدات مونطو لبساتو وهزات السوارت وهي تخرج..... \nجات تحل الطموبيل وهو يوقف عليها طارق\n\nطارق: (تنهد) اري دوك السوارت\n\nتسنيم: لا غير سير نعس عنداك يهرب\n\nطارق: صافي الالة سمحييلي.. ياله عطيني... خداهم وركبو بجوج وتسنيم قالبة وجهها.... بقاو ساعة وهما كيقلبو على شي سوبر مارشي\n\nطارق: واش حنا كل ليلة غنبقاو نخرجو ندورو هكا كنقلبو على شي عجب مشهياه\n\nتسنيم: وراه ولدك لي بغاه.. نتا صافي مبقتيش كتحملني هئ هئ\n\nطارق: (حبس الطموبيل) اش هاد الهدرة الخاوية.. جبدها لعندو عنقها... انا \nكنبغيك مي هاد الفياق كل ليلة راه كيعييني ومكنقدرش نركز فالخدمة\n\nتسنيم: مي انا كنتوحم شنو غنديرليك\n\nطارق: وهاد الوحم مغايساليش.. انا على بالي غير شهرين اللولة ونتي دبا قربتي دخلي للشهر السادس ومزااال كتوحمي\n\nتسنيم: (بدات كدور فعينيها) اه مزاال\n\nطارق: (تنهد) وفين غنلقاو هاد الخوخ فهاد الوقيتة\n\nتسنيم: مبقيتش مشهياه ياله زيد للدار.... بعد عليها وديمارا... وصلو ودخل هو نيشان نعس\n\nتسنيم: (عوجات فمها) جري راه النعاس غيهرب... حيدات مونطوها ودخلات \nللكوزينة حلات الثلاجة.. هزات الخوخ غسلاتو وقطعاتو طريفات صغار.. وجلسات \nكتاكل..... محسات حتى وقف عليها طارق وهو مخنزر\n\nتسنيم: ط..طارق م..نعستيش؟\n\nطارق: (كيغوت) ومني هاد الزبل كاين فالدار علاش مفيقاني ومخرجاني فنصاصات الليل كندور بحال الحمق\n\nتسنيم: متغوتش عليا معندكش الحق\n\nطارق: (شدها من يدها وزير عليها) كتكدبي عليا وزايداها دبا بتخراج العينيين\n\nتسنيم: طلق مني راك ضريتني هئ هئ\n\nطارق: اففف... طلق منها ورجع لبيتو اما هي رجعات كتكمل ماكلتها وكتبكي.....\n حطات الطبسيل ياله بغات تخرج وهو يوقف عليها.. جا بغا يعنقها وهي تبعد\n\nتسنيم: خليني ندوز\n\nطارق: سمحيلي... دفعاتو ومشات لبيتهم تحشات فبلاصتها.. تكا حداها وعنقها من اللور\n\nطارق: تسنييم\n\nتسنيم: شنو بغيتي\n\nطارق: سمحيلي احبيبة عفاك مكنتش ناوي نغوت عليك\n\nتسنيم: مي غوتي عليا هدا هو المهم\n\nطارق: وميكونش قلبك قاصح احياتي.. صافي سمحييلي عفاك\n\nتسنيم: بشرط\n\nطارق: شناهو\n\nتسنيم: تبقا تخرجني كل ليلة.. راه كيعجبني نخرج بالليل ونشم الهوا\n\nطارق: واااخة ميكون غير خاطرك... دارت لعندو عنقاتو وتحشات فيه\n\nتسنيم: هاد المرة خرجني قبل ماتنعس باش ماتبقاش تغوت\n\nطارق: ههههه واااخة الالة.. ياله نعسي وخليني نعس\n\nتسنيم: بونويي...... يوم جديد فاقو وجدات الفطور تسنيم.. فطرو مجموعين \nولبسو حوايجهم وهما يشدو الطريق للشركة.... تسنيم من بعد ماتخرجات خدمات \nفنفس الشركة فين خدام طارق...... وصلو وكل واحد فيهم مشا للمكتب ديالو\n\n\nابتهاج: بابااااا هئ هئ\n\nسفيان: (هزها) مال بنتي الحبيبة\n\nابتهاج: ابتهال كتلعب مع ضياء وخلاتني\n\nسفيان: ماشي مشكل احبيبة راه خوكم هداك\n\nابتهاج: لااء هي ديالي انا بوحدي هئ هئ\n\nسفيان: واخة احبيبة.... طلعو للبيت لقاو ابتهال كتلعب مع ضياء.... ابتهال حبيبتي اجي معايا\n\nابتهال: لا انا كنلعب دبا\n\nسفيان: ياله احبيبة لبيتك ولعبي نتي وختك\n\nابتهال: لا ابابا هي كتغش وفاش كنربحها مكيعجبهاش الحال\n\nابتهاج: هئ هئ.... خرجات من البيت كتبكي\n\nسفيان: عجبك دبا الحال بكيتي توأمك\n\nابتهال: (تنهدت) صافي انا غنمشي لعندها...غير خرجات وبدا ضياء كيبكي\n\nسفيان: مالك نتا عاود... وقف ضياء وهو لابس غير ليكوش\n\nضياء: لالا (كيعيط لابتهال ب لالا وابتهاج جاجا) هئ هئ... خرج وهو كيتمشا \nويطيح وينوض.. سفيان تابعو وهو كيضحك.. وصل للبيت ودخل لعندهم\n\nابتهاج: خرج من بيتييي\n\nابتهال: ابتهاج حشميي\n\nضياء: (عنق رجليها) لالا.... جات ابتهاج جراتو بغات تخرجو وهو يشدها من شعرها كينتفها\n\nابتهاج: اييي باباااااا هئ هئ.... هبطات ابتهال وهي معصبة\n\nاكرام: (عاد دخلات) حبيبتي مالك\n\nابتهال: ولادك عصبوني افف.... كملات طريقها وبقات اكرام غير كتشوف\n\nاكرام: ناري على بنت كيدايرة.. بقاليها شوية وضربني...... طلعات وهي تسمع \nالغوات مشات كتجري للبيت ولقات ضياء كينتف فابتهاج وهي كتغوت وسفيان حاصل \nمعاهم.... شاف ماماه ومشا كيجري لعندها\n\nضياء: مامااا هئ هئ\n\nاكرام: (هزاتو) ماالك\n\nضياء: ضلباتني جاجا\n\nابتهاج: باباا هئ هئ شعري مشااا\n\nسفيان: (كيقادليها شعرها) لا احبيبة شعرك باقي زوين\n\nابتهاج: (كتمسح دموعها) بالصح\n\nسفيان: (باس حنيكاتها) وي نتي كلك زوينة\n\nاكرام: (مسحاتلو دموعو) صافي احبيبي براكة من البكا\n\nسفيان: (وقف وهو هاز ابتهاج) فين تعطلتي هادشي كامل ف سبا\n\nاكرام: اوا الاسبوع كااامل فالخدمة والدراري عيييت.. بغيت نرتاح شوية\n\nسفيان: وتخليني انا نحماق مع الدراري\n\nاكرام: ومالك ولادي بوحدي\n\nسفيان: بااز الالة ميقد عليك حد\n\nاكرام:ههههههه.. اش بانليك نخرجو هاد العشية ونتعشاو برا\n\nسفيان: قوليلي مافيك لي طيبي\n\nاكرام: اه عيااانة وياله قاديت ظفاري مغادي نقيس والو\n\nسفيان: لبسي ولادك هانا غادي نلبس\n\nاكرام: (باستو فحنكو) الله يخليك ليا..... لبسات ضياء وهبطات كتقلب على \nابتهال لقاتها كتفرج... طلعاتها ولبساتها هي وابتهاج وخرجو مجموعين\n\n\nرنيم: اليوم غادي نطيبو الكاطو لي كيعجبك\n\nجاسمين: (كتنقز) واااو... دخلو للكوزينة وبداو كيطيبو بجوج... دخل عليهم اسلام لابس غير شورط\n\nاسلام: (بابتسامة) صباح الخير اميراتي\n\nرنيم: صبارح الورد... باسها فحنكها وهي تشوفهم جاسمين\n\nجاسمين: وانااا؟؟\n\nاسلام: ههههه مغياارة... قرب لعندها وباسها حتى هي\n\nرنيم: (بحزن) هادي بدات تشارك معايا فيك\n\nاسلام: هههههه نااري نتوما غادي تحمقوني... بجوج بيكم مغايارات شنو غندير انا\n\nرنيم: مي انا لي مراتك وحبيبتك\n\nاسلام: ونتي الروح والقلب والعقل\n\nرنيم: (ابتاسماه) كنبغييك\n\nاسلام: كنحمااق علييك..... فطرو فجو مليء بالفرح والحب.. كان اليوم الاحد \nيعني عطلة... دوزوها غير فالدار مع بعضياتهم................. شادي صبح \nنااعس ومريم جالسة فالكوزينة كتحفض.... كانت مركزة مع قرايتها حتى حسات بشي\n حد عنقها\n\nمريم: (بابتسامة) صباح الخير\n\nشادي: صبااح الورد.. فقتي هاد النهار بكري\n\nمريم: اه كنبريباري غذا عندي امتحان\n\nشادي: الله يعاونك احياتي... انا غادي نوجد الفطور نتي غير كملي حفاضتك\n\nمريم: واخة احبيبي..... رجعات لوراقيها وشادي بدا كيوجد... كمل وجمعات \nكتوباتها حطو الفطور وفطرو مجموعين.... ناضت للبيت كتقرا وشادي غسل دوك \nالماعن........... يوم جديد وصلها للجامعة ومشا هو لخدمتو....... كانت \nخارجة من الامتحان حتى وقفها واحد\n\nهانتر: هاي مغيم\n\nمريم: هاي\n\nهانتر: كيداز الامتحان\n\nمريم: سافا ونتا\n\nهاننز: مزيااان... اش بانليك نخرجو هاد العشية نسهرو\n\nمريم: احم لا منقدرش\n\nهانتر: علاش\n\nمريم: راجلي مغاديش يبغي\n\nهانتر: (بصدمة) نتي مزوجة\n\nمريم: وي هادي 4سنين.... ياله نخليك دبا...... مشات وخلاتو مصدوم.. غير هزات راسها وهي تشوف شادي مخنزر\n\nمريم: (بتوتر) احم حبيبيي.... دار ومشا جهة الطموبيل وهي تبعاتو من اللور كتويل......... وصلو للدار وحتى واحد فيهم مكيهدر مع الاخر\n\n\nمريم: شادي\n\nشادي: (شاد البيسي) شنو\n\nمريم: مقلق مني\n\nشادي: اه\n\nمريم: (جلسات حداه) وعلاش\n\nشادي: (شاف فيها) اش كنتي كديري مع هداك ياك شحال من مرة كنقوليك متهدريش معاه\n\nمريم: وراه هو لي وقفني.. والله مهدرنا بزاف 2كلمات وقلتلو الله يعاون\n\nشادي: اش كان باغي منك\n\nمريم: قاليا نخرجو فالعشية مي قلتلو راجلي مغاديش يبغي ومشيت\n\nشادي: (ابتاسم) قلتيلو راك مزوجة\n\nمريم: اه\n\nشادي: هههه اجي لهنا الشيطانة... تكات على صدرو.. كنبغيك الحمقة مي الى عاودت شفتك مع شي حد نقطعليك الرجلين\n\nمريم: واخة اخر مرة هدا وعد\n\nشادي: هكااك الله يرضي عليك\n\nمريم: امييين\n\nشادي: (بعد صمت) حياتي اش بانليك فشي فنيكيش يعمر علينا الدار\n\nمريم: (شافت فيه) مزال الحال.. انا مزال كنقرا\n\nشادي: بقاليك شهراين وتسالي قرايتك.. نبداو نوجدو من دبا\n\nمريم: (تزنكات) حشم شوية\n\nشادي: (هز راسو كيضحك) هههههه حشومية...................... بعد مرور #سنة\n\nمريم: (كتغوت) شاديييي هئ هئ\n\nشادي: (خرج من الدوش) مريم ماالك\n\nمريم: اف افف يمكن كنولد هئ هئ\n\nشادي: (لبس حوايجو بالزربة) صبري احياتي هاحنا غنمشيو متخافيش.. كلشي غيكون\n مزيان....... هز الصاك وهزها حتى هي وخرج بالزربة حطها فالطموبيل وتحركو..\n فطريقو عيط لطارق وتسنيم\n\nمريم: ناري كنتقطع بالوجع اشادي هئ هئ\n\nشادي: (شد يديها) صبري احبيبتي عفاك.. جوج دقايق ونوصلو... تنفسي وغير \nبشوية عليك...... تبعات داكشي لي كيقوليها حتى وصلو كانت طبيبتها فالانتظار\n من بعدما عيطليها شادي......... دخلوها لغرفة الولادة وشادي معاها\n\nشادي: ياله احبيبة مبقاليكش بزاف.. تحملي\n\nمريم: الى عاودت حملت راني منسواش.. الله يعطيني العكَر هئ هئ\n\nشادي: سكتي راه دعوتك مقبولة\n\nمريم: سكت نتا متهدرش.. انا لي كنتعدب هئ هئ... الله يعطيك العكَر حتى نتا باش ماتزوجش عليا\n\nشادي: (خنزر) مريم... ولدي براكة من البسالة\n\nمريم: (صرفقاتو) قلتليك سكت.... هئ هئ وا مامااااااااااااااا.......... \nولدات كان ولد صغييور غير شافو شادي دمعولو عينيه......... تنقلات لغرفة \nعادية كان بجنبها شادي وتسنيم وطارق ورنيم واسلام لي ياله وصلو... \nباركوليها وجلسو حداها\n\nرنيم: مبروك عليك احبيبتي ويتربا فعزكم\n\nمريم: اميين اختي وحتى نتي الله يفك وحايلك على خير ياربي\n\nاسلام: (دور يدو على كرش رنيم) امييين\n\nتسنيم: (بفضول) عرفتو شنو عندكم\n\nرنيم: لا غادي نديرو كيف درنا مع جاسمين حتى يتزاد.. الاهم عندنا هو يتزاد بصحيحتو\n\nشادي: ان شاء الله ياربي\n\n\nرنيم: عطييني الفنكيش ديال خالتو\n\nتسنيم: هههه هاكي شدي\n\nرنيم: ما شاء الله على الصغيور ديالي... معااذ فيق براكة من النعاس\n\nتسنيم: لا لا اختي خليه ناعس.. راه غير يفيق ايبدا فالبكا\n\nمعاذ: هئ هئ هئ\n\nتسنيم: (عوجات فمها) هااشنو قلنا\n\nالكل: هههههههه... يوم جديد فاقت مريم لقات والدين شادي وصلو مع كانو شدو الطيارة فاش سمعو الخبار\n\nهناء: (عنقاتها) على سلامتك ابنتي\n\nمريم: الله يسلمك اماما.. كيدرتو مع الطريق\n\nهناء: مزيان الحمد لله... كيبقيتي دبا\n\nمريم: دبا مزيان الحمد الله\n\nعادل: (باس راسها) على سلامتك ابنتي\n\nمريم: الله يسلمك ابابا\n\nشادي: (بفرحة) بابا اجي تشوف ولدي\n\nعادل: هههه زيد\n\nمريم: شادي قوليهم يجيبوه لهنا حسن\n\nشادي: وااخة...... خرج هو وباباه طلو عليه وطلب من الفرملية تجيبو للغرفة\n\nعادل: (بافتخار) مبروك عليك اولدي\n\nشادي: الله يبارك فيك ابابا....... رجعو لعندها ودخل الفنيكيش... هزاتو هناء وهي كتسمي بالله\n\nهناء: ما شاااء الله...... كانت مريم كتشوف فيهم وعلى وجهها ابتسامة حتى \nتحل الباب ودخلو اخر اشخاص بغات تشوفوه.. تمسحات الابتسامة فور رؤيتهم\n\nعادل: (قرب لعند مريم) الى كان الله سبحانه وتعالى كيسامح شكون حنا لي \nمنسامحوش ابنتي... ومهما دارو كيبقاو والديك لي تعبو عليك ورباوك \nوكبروك..... خرج هو ومراتو\n\nمريم: ماتخرجش بقا معايا\n\nشادي: انا حدا الباب ويلا مبغيتيش تشوفيهم مغاديش نجبرك\n\nمريم: صافي واخة.... خرج شادي وسد الباب... قربات ماماها منها\n\nالام: (شافت الوليد فناموسيتو) مبروك ابنتي\n\nمريم: (حابسة دموعها) الله يبارك فيك\n\nالام: (شدات يدها باستها) توحشتك ابنتي.. واش مزال ماحن قلبك عليا هئ هئ\n\nمريم: الصمت\n\nالاب: (جلس فالجنب الاخر) سمحيلي ابنتي عفاك\n\nمريم: (نزلو دموعها) عقلتو كنت فبحاال هاد الغرفة كندوز من أسوأ مرحلة \nفحياتي... نتوما فاش جيتو شنو درتو... ضربتوني وهنتوني ومكفاكومش هادشي \nصيفطوني مع الكارد ديالكم لدولة اخرى... مطمأنيتوش على صحتي حتى انكم \nمسولتونيش شكون دار هادشي... فكرتو غير فراسكم وفصورتكم قدام الناس.. \nمفكرتوش فيا وباش كنحس... ماما الانسانة لي كتكون حنينة على ولادها... \nبينتيلي غيير العكس وكنتي قاسية عليا... نفيتوني ولحتوني كأنني ماشي \nبنتكم... للحظة تيقت بلي فعلا ماشي بنتكم... فاش كنشوف ماما هناء وبابا \nعادل كيفاش كيتصرفو مع ولادهم وكيفاش كيخافو عليهم كنزيد نكرهكم.... ودبا \nفاش وقفت على رجلي مرة اخرى وبنيت حياتي ودرت اسرة صغيرة خاصة بيا... شخص \nتعرف عليا وبغاني بعيوبي قبل من كل شي... بغاني ودافع عليا.. 4سنين وانا \nعايشة معاه شحال من مرة دابزنا مي معمرو معايرني ولا قال كلمة تجرحني.. كان\n حريص على راحتي وسعادتي... خدم ودمر باش يوفرلي داكشي لي باغا ومانمدش يدي\n لشي حد.. حتى انه مبغانيش نخدم باش نعاونو... ونتوما لي والديا شنو درتو \nمع اول مشكل تخليتو عليا وعايرتوني وضربتوني هئ هئ\n\nالام: سمحيلي ابنتي عفاك هئ هئ... انا غلطت وكنعتارف.. عفاك سمحيلي وخليني نرتاح ابنتي\n\nالاب: (قرب لعندها وعنقها) سمحيلي ابنتي سمحيلي\n\nمريم: هئ هئ مسموح مسمووووح\n\n\nبعد مرور عدة سنوات.. تجمعو الخوت بثلاثة فدارهم لي فالمغرب كيوجدو باش \nيستقبلو والديهم لي مشاو للحج..... لحظات دخل شادي ومعاه الحاج عادل \nوالحاجة هناء\n\nرنيم: (سلمات عليهم) على سلامتكم\n\nعادل/هناء: الله يسلمك ابنتي..... من بعد روتين التسلام.. تجمعو كاملين على\n الطبلة.. كانت تسنيم وراجلها ووليداتها (معاذ وبسملة).. قبالتهم شادي \nومريم ووليداتهم (ريان وريم).. وحداهم رنيم واسلام ووليداتهم (جاسمين و \nنجمة)...... عادل جالس فرأس الطبلة وبجنبو رفيقة دربو هناء.. كيشوفو \nفولادهم بافتخار.. كل واحد فيهم اسس اسرة ونجح فالحياة الشخصية \nوالعملية.... كملو غذاهم وناضو الدراري خرجو للجردة... بعد مدة خرجو كلهم \nجلسو فالجردة والدراري كيلعبو الا جاسمين لي جالسة\n\nاسلام: لعبي مع خوتك مالكي جالسة بوحدك\n\nجاسمين: كلهم صغار وبراهش انا بغيت ابتهاج وابتهال\n\nرنيم: ههههه ياك نتي ديما كدابزي مع ابتهاج\n\nجاسمين: واهيا مكتخلينيش نقرب لابتهال\n\nرنيم: اوا ختها وتوأمها من حقها تغير عليها\n\nجاسمين: اوا كان عليك تولديلي حتى انا توأمي ماشي مخلياني هكا بوحدي... ناضت زعفانة خلات كلشي كيضحك عليها\n\nشادي: ربي قوليلي هاد البنت شحال فعمرها\n\nرنيم: 10سنين ههههه\n\nشادي: ميمكنش كنحس بيها كبيييرة\n\nنجمة: (جات لعند شادي) بيبي هزني\n\nمريم: (عوجات فمها) نتي هزي عليا بنتك وهي فوقما تشوف راجلي كتحوال\n\nرنيم: ههههه ماعندي منديرليكم هي كتبغيه وهو غادي معاها فالهبال ديالها\n\nشادي: (هزها) نعام احبيبتي\n\nنجمة: فوكاش آدي نتزوجو\n\nالكل: هههههههههههههههه\n\nمريم: صافي كملااات... شوفليك البرهوشة ديال 5سنين اش كتقول... ريااان اجي دي عليا هاد البنت من هنا\n\nريان: نجمة اجي معايا\n\nنجمة: (عنقات شادي) لا انا نبقا مع بيبي.... للاشارة ولادهم كاملين كيهدرو \nبالدارجة حيت كيهدرو معاهم فالدار غير بيها حتى من اسلام كيهدر مع بناتو \nبالدارجة.. كيهدرو بلونجلي غير فالمدرسة\n\nعادل: (شاف فهناء) كنبغيك وكنشكرك على دعمك ليا طول هاد السنين\n\nالكل: اوووووووووه... هناء حشمات وحدرات راسها\n\nاسلام: (فودن رنيم) اي لوف يووو\n\nرنيم: اي لوف يو موور.... مريم هزات نجمة حطاتها فالارض وجرات راجلها\n\nشادي: هههههه مسحابليش كتغيري من بنت صغيرة\n\nمريم: انا كنبغيك ومنبغي حد يشاركك معايا واخا يكونو ولادي\n\nشادي: هههههههه مغيااارة مي كنبغيك\n\nمريم: وانا كنموت عليك\n\nنجمة: هئ هئ ماماا بيت بيبي ديالي\n\nالكل: هههههههههههه\n\nاسلام: (خنزر فشادي) عجبك الحال دبا.. علقتي بنتي بيك ودبا كضحك عليها\n\nشادي: (هز نجمة) اجي الزوينة ديالي.. اي لوف يووو\n\nنجمة: (بفرحة) اي لوف يو توو...... ظلام الحال وهما مزال مجمعين فالجردة.. \nانظمات ليهم اكرام وسفيان وولادهم ووالدين مريم وطارق........ \n\nمريم: (باست ماماها) توحشتك\n\nالام: حتى انا ابنتي كيدرتي لباس\n\nمريم: بيخيير اماما الحمد لله\n\nالام: الحمد لله.... جاسمين جلسات مجمعة مع ابتهاج وابتهال.... الدراري \nتكلفو بالشواء والبنات دخلو للكوزينة كيوجدو ليصلاد... اما والدين شادي \nووالدين مريم جلسو كيشربو أتاي ومجمعين............ قادو طبلة كبيرة \nفالجردة وحطو الاكل تجمعو كامليين.... كانو اصوات كتيرة كتسمع.. صوت ضحك \nالفتيات بيناتهم وصوت الرجال وهما كيناقشو مواضيعهم.. صوت الدراري ها لي \nكيغوت بغا شي حاجة ها لي كيضحك وها لي كيلعب بالماكلة..... كان جو مليء \nبالفرحة والحب والسعااادة... بدات الكاميرة كتبعد واصواتهم كتنخافض معلنة \nعلى نهاية قصتهم\n\n\n👑النهاية👑\n\n\n\nرسالتي الى اخواتي وصديقاتي وبناتي وامهاتي .. قررت نكتب هاد القصة لي \nطرقات لعدة مواضيع... مواضيع من جهة نظري مهمة... رنيم تقدري تكوني هي نتي \nولا بنت عمك ولا جارتك... فتاة تطمح أنها تقرا وتوصل والمحيط ديالها كيحاول\n يفشلها... في مجتمع كيشوف المراة غير جسد وعورة.. خاصها تزوج باش تستر... \nالسترة هي قرايتك، ثقافتك، ديبلوماتك... حيت بالنسبة ليا العقل هو اكبر \nعورة ومغادي نستروه الا بالعلم.... ثانيا انا خديت بطل ملحد كان بامكاني \nناخذو مغربي مي بغيت نوريكم انه ولو يكون شخص بثقافة مختلفة تماااما عنا.. \nنقدرو نحطو شروطنا ويتماشا معاها.. كيفاش؟... حنا كنشوفو دبا فاش كديري \nعلاقة مع شخص مغربي ومسلم يعني عندنا نفس الثقافة مي مكنقدروش نحطو \nشروطنا... كنقولو الى مادرتلوش داكشي لي بغا غادي يخليني.. واش انا نغضب \nربي ونخون عائلتي باش نرضي شخص مكبوت كيستاغل فيا باسم الحب... الحب انقى \nواطهر مما نتصور.. الحب شعور جميل كيزورنا وكيخلينا نشوفو الدنيا بنظرة \nمليئة بالالوان وبتفاؤل.... ثالثا اختاريتو ملحد ومشيت قلبت وبحثث بزاف باش\n جبتليكم اجوبة ديال واحد النوع من الاسئلة كيطرحوه غالبية الملحدين... \nوالملحدين ماشي بالضرورة نمشي برا المغرب باش نتلقاهم.. يقدر يكون كيقرا \nمعايا ولا جاري ولا شخص غادي نتعرف عليه فمكان العمل....... رابعا رنيم \nواسلام مداروش العرس لانه ماشي مهم... المهم هو الشخص لي غادي نعيش معاه.. \nالشخص لي غادي نكون انا وياه عائلة صغيرة...... مريم بوحدها هاديك.... \nتعرضات لابشع شيء يقدر تعرضلو البنت كان بامكاني نختار المغتصب شخص غريب مي\n لا بغيت نقوليكم بلي الدنيا خيابت وفهاد الوقت الواحد مخاصوش يتيق.... هي \nتاقت فيه لانو عمها ومشات معاه حتى كتلقا راسها كتعرض للاغتصاب..... ورغم \nتخلي الاهل عليها الا انها ممشاتش فطريق خايبة لا قاومات حتى لقاها ربي \nبرجل كيبغيها... شادي لي كان طايش مي تعلم من الدرس لي تعطالو ورجع رجل بكل\n ماتعنيه الكلمة..... رسالتي ليك قراي واجتاهدي خلي عليك القصص لي كيبينو \nبعد المرات البطلة كسولة ولا هبيلة وفاللخر تزوجت واحد شبعااان وعايشة \nفقصر..... القصص راهم قصص والواقع كيقول حاجة اخرى.... ماشي شرط انكي تنجحي\n من المرة الاولى.. لكن يكفي محاولاتك العديدة وتشبتك بهدفك... ولأنكي أنثى\n يجب عليك بلوغ أهدافك.. لأنكي انثى يجب عليك متابعة دراستك ماشي غير \nفالمدرسة ولا الجامعة لاااا... بغيتك تكوني واعية وعارفة شنو واقع \nفالدنيا.. ماهي اخر الاكتشافات والاخبار وزيد وزيد... لأنكي أنثى ولأنكي \nنصف المجتمع ولأنكي تربين النصف الآخر يجب عليك أن تكوني واعية ومثقفة... \nفإن كانت المرأة فاسدة فسد المجتمع وإن كانت متعلمة تقدم المجتمع...... \nواخيرا كنتمنى تكونو خديتو ولو استفادة واحدة من هاد القصة...\n\n♧قاومي.. قاتلي.. لا تستسلمي.. ثقي بربك.. توكلي عليه.. استمري وسري نحو الافضل\n\nبالرغم من الاوقات الكثيرة التي تبكي فيها لمجرد سؤال كيف حالك؟ الخلل ليس \nفي اولئك الذين سألوك وإنما في الأمواج المتصارعة بداخلك.. الحروب التي شنت\n على قلبك الصغير..الأحلام التي تحطمت وما زلت تعيش تحت أنقاضها.. أدعوك \nلأن تقفي وتقاومي لأنكِ أنثى♧\n\n\nالى اللقاء"
  }
]
